<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="IV - Záhada Boscombského údolí">
    <meta name="apple-mobile-web-app-capable" content="yes">
    <title>IV - Záhada Boscombského údolí</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Arthur Conan Doyle: Příběhy Sherlocka Holmese">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Příběhy Sherlocka Holmese">
    <meta property="og:title" content="Příběhy Sherlocka Holmese">
    <meta property="og:type" content="book">
    <meta property="og:book:author" content="Arthur Conan Doyle">
    <meta property="twitter:title" content="Arthur Conan Doyle: Příběhy Sherlocka Holmese">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./pribehy_sherlocka_holmese_split_018.html">
    <link rel="next" href="./pribehy_sherlocka_holmese_split_020.html">
    <meta name="nb-order" content="17">
    <link rel="self" href="pribehy_sherlocka_holmese_split_019.html">
    <meta name="nb-identifier" content="doyle-pribehy-sherlocka-holmese-b433d80">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8346" data-nb-chars="48918">
    <nav role="doc-toc">
      <ul class="plain section">
        <li><a href="pribehy_sherlocka_holmese_split_003.html">STUDIE V ŠARLATOVÉ</a></li>
        <li><a href="pribehy_sherlocka_holmese_split_004.html">PODPIS ČTYŘ</a></li>
        <li><a href="pribehy_sherlocka_holmese_split_005.html">II - Obeznámení s případem</a></li>
        <li><a href="pribehy_sherlocka_holmese_split_006.html">III - Při hledání řešení</a></li>
        <li><a href="pribehy_sherlocka_holmese_split_007.html">IV – Vyprávění plešatého muže</a></li>
        <li><a href="pribehy_sherlocka_holmese_split_008.html">V – Tragédie v Pondicherry Lodge</a></li>
        <li><a href="pribehy_sherlocka_holmese_split_009.html">VI - Sherlock Holmes podává důkaz</a></li>
        <li><a href="pribehy_sherlocka_holmese_split_010.html">VII - Epizoda se sudem</a></li>
        <li><a href="pribehy_sherlocka_holmese_split_011.html">VIII - Příležitostní malí detektivové z Baker Street</a></li>
        <li><a href="pribehy_sherlocka_holmese_split_012.html">IX - Přetržený řetěz</a></li>
        <li><a href="pribehy_sherlocka_holmese_split_013.html">X – Konec domorodce z ostrovů</a></li>
        <li><a href="pribehy_sherlocka_holmese_split_014.html">XI - Velký poklad z Agry</a></li>
        <li><a href="pribehy_sherlocka_holmese_split_015.html">XII - Podivuhodná historie Jonathana Smalla</a></li>
        <li><a href="pribehy_sherlocka_holmese_split_016.html">DOBRODRUŽSTVÍ&nbsp; SHERLOCKA HOLMESE</a></li>
        <li><a href="pribehy_sherlocka_holmese_split_017.html">II - Spolek ryšavců</a></li>
        <li><a href="pribehy_sherlocka_holmese_split_018.html">III - Případ totožnosti</a></li>
        <li><a href="pribehy_sherlocka_holmese_split_019.html">IV - Záhada Boscombského údolí</a></li>
        <li><a href="pribehy_sherlocka_holmese_split_020.html">V - Pět pomerančových jadérek</a></li>
        <li><a href="pribehy_sherlocka_holmese_split_021.html">VI - Ohyzdný žebrák</a></li>
        <li><a href="pribehy_sherlocka_holmese_split_022.html">VII - Modrá karbunkule</a></li>
        <li><a href="pribehy_sherlocka_holmese_split_023.html">VIII - Strakatý pás</a></li>
        <li><a href="pribehy_sherlocka_holmese_split_024.html">IX - Inženýrův palec</a></li>
        <li><a href="pribehy_sherlocka_holmese_split_025.html">X - Urozený ženich</a></li>
        <li><a href="pribehy_sherlocka_holmese_split_026.html">XI - Berylová korunka</a></li>
        <li><a href="pribehy_sherlocka_holmese_split_027.html">XII - Dům „U měděných buků“</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_018.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="30"><span class="idea" data-nb-ref-number="1" id="idea1" data-nb-words="5" data-nb-chars="30">IV - Záhada Boscombského údolí</span></h1>
        <section>
          <p class="chunk" data-nb-ref-number="2" data-nb-words="20" data-nb-chars="125"><span class="idea" data-nb-ref-number="2" id="idea2" data-nb-words="20" data-nb-chars="125">Jednoho rána jsme seděli s&nbsp;manželkou u&nbsp;snídaně, když náhle služebná přinesla telegram. Byl od&nbsp;Sherlocka Holmese a&nbsp;zněl takto:</span></p>
          <p class="chunk" data-nb-ref-number="3" data-nb-words="35" data-nb-chars="219"><span class="idea" data-nb-ref-number="3" id="idea3" data-nb-words="35" data-nb-chars="219">„Nemůžete se&nbsp;na&nbsp;dva dny uvolnit? Právě mi&nbsp;telegrafovali, abych přijel do&nbsp;západní Anglie kvůli té&nbsp;tragédii v&nbsp;Boscombském údolí. Uvítal bych, kdybyste jel se&nbsp;mnou. Vzduch i&nbsp;krajina dokonalé. Odjezd z&nbsp;Paddingtonu v&nbsp;11.15.“</span></p>
          <p class="chunk" data-nb-ref-number="4" data-nb-words="15" data-nb-chars="86"><span class="idea" data-nb-ref-number="4" id="idea4" data-nb-words="15" data-nb-chars="86">„Co tomu říkáš, můj milý?“ zeptala se&nbsp;manželka a&nbsp;pohlédla na&nbsp;mne přes stůl. „Pojedeš?“</span></p>
          <p class="chunk" data-nb-ref-number="5" data-nb-words="9" data-nb-chars="62"><span class="idea" data-nb-ref-number="5" id="idea5" data-nb-words="9" data-nb-chars="62">„Skutečně nevím, jak se&nbsp;rozhodnout. Mám právě hodně pacientů.“</span></p>
          <p class="chunk" data-nb-ref-number="6" data-nb-words="27" data-nb-chars="167"><span class="idea" data-nb-ref-number="6" id="idea6" data-nb-words="27" data-nb-chars="167">„Ale Anstruther tě&nbsp;určitě zastane. Jsi v&nbsp;poslední době trochu pobledlý. Změna by&nbsp;ti&nbsp;jistě jen prospěla a&nbsp;případy pana Sherlocka Holmese tě&nbsp;přece vždycky tak zajímaly.“</span></p>
          <p class="chunk" data-nb-ref-number="7" data-nb-words="37" data-nb-chars="219"><span class="idea" data-nb-ref-number="7" id="idea7" data-nb-words="37" data-nb-chars="219">„Také by&nbsp;ode mne bylo nevděčné, kdybych se&nbsp;o&nbsp;ně&nbsp;nezajímal, zvlášť když jsem díky jednomu z&nbsp;nich získal takový poklad,“ odpověděl jsem. „Ale mám-li opravdu jet, musím si&nbsp;honem zabalit, protože mi&nbsp;zbývá jenom půl hodiny.“</span></p>
          <p class="chunk" data-nb-ref-number="8" data-nb-words="74" data-nb-chars="459"><span class="idea" data-nb-ref-number="8" id="idea8" data-nb-words="74" data-nb-chars="459">Po&nbsp;zkušenostech z&nbsp;vojenského života v&nbsp;Afganistánu se&nbsp;ze&nbsp;mne alespoň stal pohotový a&nbsp;rychlý cestovatel. Brával jsem s&nbsp;sebou vždycky jen několik málo základních potřeb, takže jsem byl hotov ještě dřív, než jsme si&nbsp;domluvili, a&nbsp;i&nbsp;s&nbsp;brašnou jsem ujížděl v&nbsp;drožce k&nbsp;Paddingtonskému nádraží. Sherlock Holmes přecházel sem a&nbsp;tam po&nbsp;nástupišti a&nbsp;jeho vytáhlá hubená postava vypadala v&nbsp;dlouhém cestovním plášti a&nbsp;v&nbsp;přiléhavé soukenné čepici ještě vytáhleji a&nbsp;hubeněji.</span></p>
          <p class="chunk" data-nb-ref-number="9" data-nb-words="49" data-nb-chars="280"><span class="idea" data-nb-ref-number="9" id="idea9" data-nb-words="49" data-nb-chars="280">„Je od&nbsp;vás opravdu moc hezké, že&nbsp;jste přijel,“ uvítal mě. „Nevíte, co&nbsp;pro mě&nbsp;znamená, jedu-li s&nbsp;někým, na&nbsp;koho se&nbsp;mohu naprosto spolehnout. Místní pomocníci jsou většinou k&nbsp;ničemu anebo bývají ovlivněni. Držte nám, prosím vás, tahle dvě místa v&nbsp;rohu a&nbsp;já&nbsp;zatím skočím pro lístky.“</span></p>
          <p class="chunk" data-nb-ref-number="10" data-nb-words="53" data-nb-chars="302"><span class="idea" data-nb-ref-number="10" id="idea10" data-nb-words="53" data-nb-chars="302">Měli jsme kupé sami pro sebe, až&nbsp;na&nbsp;obrovské haldy novin, které si&nbsp;s&nbsp;sebou vezl Holmes. S&nbsp;krátkými přestávkami, kdy si&nbsp;něco zapisoval anebo přemýšlel, se&nbsp;v&nbsp;nich přehraboval a&nbsp;četl celou cestu, dokud jsme nedojeli za&nbsp;Reading. Pak je&nbsp;najednou sbalil do&nbsp;obrovské koule a&nbsp;hodil nahoru do&nbsp;sítě na&nbsp;zavazadla.</span></p>
          <p class="chunk" data-nb-ref-number="11" data-nb-words="8" data-nb-chars="42"><span class="idea" data-nb-ref-number="11" id="idea11" data-nb-words="8" data-nb-chars="42">„Slyšel jste už&nbsp;o&nbsp;tom případu?“ zeptal se.</span></p>
          <p class="chunk" data-nb-ref-number="12" data-nb-words="11" data-nb-chars="61"><span class="idea" data-nb-ref-number="12" id="idea12" data-nb-words="11" data-nb-chars="61">„Ani slovo. Několik dní jsem se&nbsp;už&nbsp;vůbec nepodíval do&nbsp;novin.“</span></p>
          <p class="chunk" data-nb-ref-number="13" data-nb-words="45" data-nb-chars="288"><span class="idea" data-nb-ref-number="13" id="idea13" data-nb-words="45" data-nb-chars="288">„Londýnské noviny se&nbsp;o&nbsp;něm také moc doširoka nerozepisují. Prohlédl jsem si&nbsp;právě všechny listy z&nbsp;posledních dnů, abych se&nbsp;seznámil s&nbsp;nejdůležitějšími podrobnostmi. Z&nbsp;toho, co&nbsp;jsem se&nbsp;dočetl, bych soudil, že&nbsp;jde o&nbsp;jeden z&nbsp;těch prajednoduchých případů, které bývají tak mimořádně obtížné.“</span></p>
          <p class="chunk" data-nb-ref-number="14" data-nb-words="5" data-nb-chars="33"><span class="idea" data-nb-ref-number="14" id="idea14" data-nb-words="5" data-nb-chars="33">„To zní ovšem poněkud paradoxně.“</span></p>
          <p class="chunk" data-nb-ref-number="15" data-nb-words="37" data-nb-chars="249"><span class="idea" data-nb-ref-number="15" id="idea15" data-nb-words="37" data-nb-chars="249">„Je to&nbsp;však hluboká pravda. Klíčem k&nbsp;rozřešení bývá přece obvykle něco charakteristického. Čím bezvýraznější a&nbsp;obyčejnější zločin, tím hůře se&nbsp;dá&nbsp;odhalit. V&nbsp;tomto případě je&nbsp;však už&nbsp;zřejmě připraveno velice vážné obvinění proti synovi zavražděného.“</span></p>
          <p class="chunk" data-nb-ref-number="16" data-nb-words="4" data-nb-chars="20"><span class="idea" data-nb-ref-number="16" id="idea16" data-nb-words="4" data-nb-chars="20">„Jde tedy o&nbsp;vraždu?“</span></p>
          <p class="chunk" data-nb-ref-number="17" data-nb-words="36" data-nb-chars="223"><span class="idea" data-nb-ref-number="17" id="idea17" data-nb-words="36" data-nb-chars="223">„Místní úřady se&nbsp;tak určitě domnívají. Já&nbsp;však nechci přijímat nic za&nbsp;bernou minci, dokud nebudu mít příležitost osobně do&nbsp;všeho nahlédnout. Vysvětlím vám teď ve&nbsp;stručnosti, jak se, alespoň pokud jsem se&nbsp;dověděl, věci mají.</span></p>
          <p class="chunk" data-nb-ref-number="18" data-nb-words="159" data-nb-chars="1013"><span class="idea" data-nb-ref-number="18" id="idea18" data-nb-words="159" data-nb-chars="1013">Boscombské údolí je&nbsp;venkovský kraj nedaleko Rossu v&nbsp;Herefordském hrabství. Většina půdy v&nbsp;těch končinách patří panu Johnu Turnerovi, který zbohatl v&nbsp;Austrálii a&nbsp;před lety se&nbsp;vrátil do&nbsp;staré vlasti. Jeden z&nbsp;jeho statků, jménem Hatherley, dostal do&nbsp;nájmu jistý pan Charles McCarthy, rovněž bývalý Australan. Oba muži se&nbsp;znávali ještě z&nbsp;kolonií, a&nbsp;nebylo proto divu, že&nbsp;se&nbsp;po&nbsp;návratu domů usadili co&nbsp;nejblíž sebe. Turner byl zřejmě bohatší, a&nbsp;tak se&nbsp;McCarthy stal jeho nájemcem, ale zůstali patrně v&nbsp;přátelských vztazích, neboť se&nbsp;často vídali. McCarthy měl jednoho syna, osmnáctiletého mládence, a&nbsp;Turner jedinou, stejně starou dceru, ale žádnému z&nbsp;nich už&nbsp;nezůstala naživu manželka. Vyhýbali se&nbsp;zřejmě společnosti sousedních anglických rodin, ale žili si&nbsp;klidně, jen oba McCarthyovi si&nbsp;potrpěli na&nbsp;sport a&nbsp;často přijížděli na&nbsp;místní dostihy. McCarthy měl jen jednoho sluhu a&nbsp;jednu služebnou, ale Turner početné služebnictvo, přinejmenším šest osob. Tolik jsem se&nbsp;aspoň zatím dopátral o&nbsp;obou rodinách. A&nbsp;nyní fakta.</span></p>
          <p class="chunk" data-nb-ref-number="19" data-nb-words="71" data-nb-chars="398"><span class="idea" data-nb-ref-number="19" id="idea19" data-nb-words="71" data-nb-chars="398">Třetího června — to&nbsp;jest minulé pondělí — odešel McCarthy kolem třetí odpoledne ze&nbsp;svého domu v&nbsp;Hatherley a&nbsp;vyšel si&nbsp;k&nbsp;Boscombskému jezírku, což je&nbsp;vlastně slepé rameno říčky, která tu&nbsp;tiše plyne do&nbsp;Boscombského údolí. Dopoledne zajel se&nbsp;svým sluhou do&nbsp;Rossu, ale požádal ho, aby si&nbsp;pospíšil, že&nbsp;prý má&nbsp;ve&nbsp;tři důležitou schůzku a&nbsp;nechce se&nbsp;opozdit. Z&nbsp;té&nbsp;schůzky se&nbsp;však již nikdy živ domů nevrátil.</span></p>
          <p class="chunk" data-nb-ref-number="20" data-nb-words="108" data-nb-chars="605"><span class="idea" data-nb-ref-number="20" id="idea20" data-nb-words="108" data-nb-chars="605">Z&nbsp;hatherleyského statku je&nbsp;k&nbsp;Boscombskému jezírku asi čtvrt míle a&nbsp;cestou tam McCarthyho viděli dva lidé. Jednak jakási stařena, která není nikde jmenována, a&nbsp;potom William Crowder, hajný zaměstnaný u&nbsp;pana Turnera. Oba svědkové tvrdí, že&nbsp;pan McCarthy šel sám. Hajný však k&nbsp;tomu dodává, že&nbsp;několik minut poté, kdy viděl pana McCarthyho, spatřil i&nbsp;jeho syna, pana Jamese McCarthyho, jak s&nbsp;puškou pod paží míří týmž směrem. Myslel si&nbsp;tehdy, že&nbsp;otec je&nbsp;jistě ještě v&nbsp;dohledu a&nbsp;syn že&nbsp;jde nejspíš za&nbsp;ním. Potom už&nbsp;pustil celou věc z&nbsp;hlavy a&nbsp;vzpomněl si&nbsp;na&nbsp;ni&nbsp;až&nbsp;večer, kdy se&nbsp;dověděl, k&nbsp;jaké tu&nbsp;došlo tragédii.</span></p>
          <p class="chunk" data-nb-ref-number="21" data-nb-words="279" data-nb-chars="1675"><span class="idea" data-nb-ref-number="21" id="idea21" data-nb-words="279" data-nb-chars="1675">Avšak i&nbsp;potom, kdy oba McCarthyové zmizeli hajnému Williamu Crowderovi z&nbsp;očí, je&nbsp;ještě někdo zahlédl. Boscombské jezírko je&nbsp;kolem dokola obklopeno hustým lesem a&nbsp;jen kolem břehu se&nbsp;táhne pruh trávy a&nbsp;rákosí. V&nbsp;lese právě v&nbsp;tu&nbsp;chvíli trhala květiny Patience Moranová, čtrnáctiletá dcerka vrátného z&nbsp;panství v&nbsp;Boscombském údolí. Dívka uvádí, že&nbsp;zatímco se&nbsp;procházela lesem, spatřila na&nbsp;samém jeho kraji nedaleko jezírka pana McCarthyho se&nbsp;synem a&nbsp;ti&nbsp;dva že&nbsp;se&nbsp;zřejmě prudce hádali. Zaslechla pana McCarthyho staršího, jak spílá silnými výrazy svému synovi, a&nbsp;syna zahlédla zvedat ruku, jako by&nbsp;mínil otce udeřit. Byl to&nbsp;výjev tak surový, že&nbsp;se&nbsp;děvče vylekalo a&nbsp;uteklo, a&nbsp;když přiběhlo domů, vyprávělo matce, že&nbsp;oba McCarthyovi se&nbsp;hádají na&nbsp;břehu Boscombského jezírka a&nbsp;že&nbsp;má&nbsp;strach, aby se&nbsp;ještě neutkali. Téměř to&nbsp;ani nedopovědělo a&nbsp;do&nbsp;domku se&nbsp;přihnal mladý McCarthy, vychrlil ze&nbsp;sebe, že&nbsp;našel otce mrtvého v&nbsp;lese, a&nbsp;snažně prosil vrátného, aby mu&nbsp;pomohl. Byl velmi rozrušen, bez pušky a&nbsp;bez klobouku, a&nbsp;Crowderovi si&nbsp;povšimli, že&nbsp;má&nbsp;pravou ruku a&nbsp;rukáv potřísněné čerstvou krví. Rozběhli se&nbsp;s&nbsp;ním k&nbsp;jezírku a&nbsp;našli tam v&nbsp;trávě u&nbsp;vody bezvládně ležet tělo jeho otce. Starý McCarthy měl rozbitou hlavu četnými údery jakési těžké tupé zbraně. Taková zranění mohla být způsobena i&nbsp;pažbou synovy pušky, která se&nbsp;našla v&nbsp;trávě jen na&nbsp;pár kroků od&nbsp;otcova těla. Za&nbsp;těchto okolností byl mladý muž ihned zatčen, a&nbsp;protože při úterním zasedání koronerovy poroty bylo odhlasováno, že&nbsp;šlo o&nbsp;úkladnou vraždu, byl předán ve&nbsp;středu okresnímu soudu v&nbsp;Rossu a&nbsp;ten postoupil jeho případ soudu porotnímu. Takové jsou tedy hlavní skutečnosti, jak byly tlumočeny koronerovi a&nbsp;policejnímu soudu.“</span></p>
          <p class="chunk" data-nb-ref-number="22" data-nb-words="24" data-nb-chars="159"><span class="idea" data-nb-ref-number="22" id="idea22" data-nb-words="24" data-nb-chars="159">„Těžko bych si&nbsp;dokázal představit zapeklitější případ,“ poznamenal jsem. „Málokdy se&nbsp;stává, aby nepřímý důkaz ukazoval tak přímo na&nbsp;viníka, jako je&nbsp;tomu tady.“</span></p>
          <p class="chunk" data-nb-ref-number="23" data-nb-words="141" data-nb-chars="815"><span class="idea" data-nb-ref-number="23" id="idea23" data-nb-words="141" data-nb-chars="815">„Opírat se&nbsp;o&nbsp;nepřímé důkazy je&nbsp;ovšem krajně riskantní,“ odpověděl Holmes zamyšleně. „Může se&nbsp;stát, že&nbsp;ukazují přímo k&nbsp;jedné věci, ale podíváte-li se&nbsp;na&nbsp;ně&nbsp;jen z&nbsp;trochu jiného zorného úhlu, zjistíte možná, že&nbsp;svědčí stejné přesvědčivě o&nbsp;něčem zcela jiném. Musíme si&nbsp;ovšem přiznat, že&nbsp;celá věc vypadá pro toho mládence nesmírně vážně, a&nbsp;dost možná že&nbsp;je&nbsp;i&nbsp;skutečné vinen. Několik lidí v&nbsp;okolí, mezi nimi i&nbsp;dcera sousedního statkáře slečna Turnerová, je&nbsp;však přesvědčeno o&nbsp;jeho nevině a&nbsp;požádali Lestrada, jehož si&nbsp;patrně ještě pamatujete ze&nbsp;Studie v&nbsp;šarlatové, aby zahájil pátrání v&nbsp;jeho prospěch. Lestrade si&nbsp;nějak nevěděl s&nbsp;případem rady a&nbsp;předal jej mně a&nbsp;tak se&nbsp;stalo, že&nbsp;dva ne&nbsp;právě již nejmladší pánové se&nbsp;teď řítí rychlostí padesáti mil za&nbsp;hodinu k&nbsp;západu, místo co&nbsp;by&nbsp;v&nbsp;klidu seděli doma a&nbsp;zažívali snídani.“</span></p>
          <p class="chunk" data-nb-ref-number="24" data-nb-words="16" data-nb-chars="93"><span class="idea" data-nb-ref-number="24" id="idea24" data-nb-words="16" data-nb-chars="93">„V tomto případě mluví bohužel fakta tak jasně, že&nbsp;si&nbsp;tu&nbsp;velké ostruhy nezískáte,“ řekl jsem.</span></p>
          <p class="chunk" data-nb-ref-number="25" data-nb-words="94" data-nb-chars="573"><span class="idea" data-nb-ref-number="25" id="idea25" data-nb-words="94" data-nb-chars="573">„Není nic ošidnějšího než naprosto jasný případ,“ odpověděl Holmes se&nbsp;smíchem. „A kromě toho můžeme přijít na&nbsp;zcela jasné okolnosti, které panu Lestradovi tak jasné nebyly. Už&nbsp;mě&nbsp;přece dost dobře znáte a&nbsp;jistě mě&nbsp;nebudete podezírat z&nbsp;vychloubání, když vám teď řeknu, že&nbsp;Lestradovi jeho teorii potvrdím nebo rozbiji tak, že&nbsp;by&nbsp;to&nbsp;nejen sám nedokázal, ale ani nepochopil. Abych to&nbsp;dosvědčil prvním příkladem, který mám nasnadě, pak vám musím říci, že&nbsp;máte určitě v&nbsp;ložnici okno po&nbsp;pravé straně, ale pochybuji, že&nbsp;pan Lestrade si&nbsp;této do&nbsp;očí bijící podrobnosti vůbec povšiml.“</span></p>
          <p class="chunk" data-nb-ref-number="26" data-nb-words="7" data-nb-chars="30"><span class="idea" data-nb-ref-number="26" id="idea26" data-nb-words="7" data-nb-chars="30">„Ale jak jste na&nbsp;to&nbsp;proboha -“</span></p>
          <p class="chunk" data-nb-ref-number="27" data-nb-words="135" data-nb-chars="777"><span class="idea" data-nb-ref-number="27" id="idea27" data-nb-words="135" data-nb-chars="777">„Drahý příteli, známe se&nbsp;přece už&nbsp;léta. Vím, že&nbsp;vás charakterizuje přímo vojácká pořádkumilovnost. Určitě se&nbsp;každé ráno holíte a&nbsp;v&nbsp;tomto ročním období jistě jen za&nbsp;denního světla, ale podívám-li se&nbsp;vám na&nbsp;levou tvář, pak mi&nbsp;nemůže uniknout, že&nbsp;je&nbsp;čím dál ke&nbsp;kraji hůř oholená, a&nbsp;pod bradou dokonce přímo nedbale. Z&nbsp;toho je&nbsp;přece jasné, že&nbsp;jste měl z&nbsp;této strany horší osvětlení. Copak by&nbsp;se&nbsp;člověk tak pořádný jako vy&nbsp;spokojil takovým výsledkem, kdyby se&nbsp;na&nbsp;sebe podíval v&nbsp;rovnoměrném osvětlení? Uvádím to&nbsp;jen jako nepatrný příklad určitého postřehu a&nbsp;závěrů, jež se&nbsp;z&nbsp;něj dají odvodit. V&nbsp;tom také spočívá mé&nbsp;metiér a&nbsp;není vyloučeno, že&nbsp;nám bude co&nbsp;platné i&nbsp;při pátrání, které nás čeká. Při výslechu padly zmínky o&nbsp;dvou nepatrných podrobnostech, které rozhodně stojí za&nbsp;úvahu.“</span></p>
          <p class="chunk" data-nb-ref-number="28" data-nb-words="3" data-nb-chars="16"><span class="idea" data-nb-ref-number="28" id="idea28" data-nb-words="3" data-nb-chars="16">„Které to&nbsp;jsou?“</span></p>
          <p class="chunk" data-nb-ref-number="29" data-nb-words="52" data-nb-chars="330"><span class="idea" data-nb-ref-number="29" id="idea29" data-nb-words="52" data-nb-chars="330">„Ukázalo se, že&nbsp;mladý muž nebyl zatčen přímo na&nbsp;místě, ale až&nbsp;po&nbsp;svém návratu na&nbsp;hatherleyský statek. Když mu&nbsp;policejní inspektor sdělil, že&nbsp;na&nbsp;něj musí uvalit vazbu, poznamenal, že&nbsp;ho&nbsp;to&nbsp;naprosto nepřekvapuje a&nbsp;že&nbsp;si&nbsp;ani nic jiného nezaslouží. Tato poznámka přirozeně smazala poslední stopy pochybností mezi koronerovou porotou.“</span></p>
          <p class="chunk" data-nb-ref-number="30" data-nb-words="6" data-nb-chars="38"><span class="idea" data-nb-ref-number="30" id="idea30" data-nb-words="6" data-nb-chars="38">„Bylo to&nbsp;přece přiznání,“ zvolal jsem.</span></p>
          <p class="chunk" data-nb-ref-number="31" data-nb-words="9" data-nb-chars="61"><span class="idea" data-nb-ref-number="31" id="idea31" data-nb-words="9" data-nb-chars="61">„Nikoliv, neboť vzápětí se&nbsp;mladík zapřísahal, že&nbsp;je&nbsp;nevinen.“</span></p>
          <p class="chunk" data-nb-ref-number="32" data-nb-words="11" data-nb-chars="79"><span class="idea" data-nb-ref-number="32" id="idea32" data-nb-words="11" data-nb-chars="79">„Ovšem po&nbsp;řadě tak závažných událostí to&nbsp;byla poznámka přinejmenším podezřelá.“</span></p>
          <p class="chunk" data-nb-ref-number="33" data-nb-words="174" data-nb-chars="1054"><span class="idea" data-nb-ref-number="33" id="idea33" data-nb-words="174" data-nb-chars="1054">„Naopak,“ řekl Holmes, „pro mne je&nbsp;nejjasnějším cípečkem naděje, který zatím ve&nbsp;všech těch mračnech vidím. I&nbsp;kdyby byl ten hoch sebenevinnější, nemůže být přece takový hlupák, aby nechápal, jak naprosto černá je&nbsp;jeho situace. Kdyby se&nbsp;tvářil při svém zatčení překvapené nebo předstíral rozhořčení, pokládal bych to&nbsp;za&nbsp;nanejvýš podezřelé, neboť překvapení či&nbsp;hněv by&nbsp;tu&nbsp;rozhodně nebylo na&nbsp;místě, i&nbsp;když hodně mazanému darebákovi by&nbsp;se&nbsp;mohlo zdát, že&nbsp;by&nbsp;jím přece jen zapůsobil. Z&nbsp;toho, jak upřímně doznal svou situaci, bych soudil, že&nbsp;je&nbsp;buď nevinen, nebo se&nbsp;dovede výborně ovládat a&nbsp;nic ho&nbsp;nevyvede jen tak z&nbsp;míry. Ani jeho poznámka, že&nbsp;si&nbsp;nic jiného nezaslouží, mě&nbsp;tak nezaráží, vezmu-li v&nbsp;úvahu, že&nbsp;ji&nbsp;pronesl nad otcovým tělem několik hodin nato, kdy zcela zapomněl na&nbsp;svoje synovské povinnosti, prudce se&nbsp;s&nbsp;otcem pohádal, a&nbsp;dokonce podle svědectví té&nbsp;dívenky, které je&nbsp;tolik důležité, na&nbsp;něj vztáhl i&nbsp;ruku, jako by&nbsp;ho&nbsp;chtěl udeřit. Výčitky svědomí a&nbsp;kajícnost, jež ta&nbsp;poznámka vyjadřuje, bych chápal spíše jako příznaky dobrého než špatného svědomí.“</span></p>
          <p class="chunk" data-nb-ref-number="34" data-nb-words="15" data-nb-chars="93"><span class="idea" data-nb-ref-number="34" id="idea34" data-nb-words="15" data-nb-chars="93">Zavrtěl jsem hlavou. „Kolik lidí však už&nbsp;bylo oběšeno na&nbsp;základě slabších důkazů,“ řekl jsem.</span></p>
          <p class="chunk" data-nb-ref-number="35" data-nb-words="9" data-nb-chars="51"><span class="idea" data-nb-ref-number="35" id="idea35" data-nb-words="9" data-nb-chars="51">„To je&nbsp;pravda. Mnohé z&nbsp;nich však oběsili neprávem.“</span></p>
          <p class="chunk" data-nb-ref-number="36" data-nb-words="8" data-nb-chars="35"><span class="idea" data-nb-ref-number="36" id="idea36" data-nb-words="8" data-nb-chars="35">„A co&nbsp;o&nbsp;tom všem tvrdí ten mladík?“</span></p>
          <p class="chunk" data-nb-ref-number="37" data-nb-words="32" data-nb-chars="179"><span class="idea" data-nb-ref-number="37" id="idea37" data-nb-words="32" data-nb-chars="179">„Jeho výpověď bohužel není pro ty, kdo jsou mu&nbsp;nakloněni, příliš povzbudivá, i&nbsp;když je&nbsp;asi ve&nbsp;dvou bodech dost podnětná. Ostatně ji&nbsp;najdete v&nbsp;novinách a&nbsp;můžete si&nbsp;ji&nbsp;sám přečíst.“</span></p>
          <p class="chunk" data-nb-ref-number="38" data-nb-words="37" data-nb-chars="214"><span class="idea" data-nb-ref-number="38" id="idea38" data-nb-words="37" data-nb-chars="214">Vytáhl ze&nbsp;stohu novin výtisk místního herefordského listu, přeložil jej a&nbsp;ukázal mi&nbsp;odstavec, v&nbsp;němž nešťastný mládenec sám vypověděl, co&nbsp;se&nbsp;stalo. Usadil jsem se&nbsp;v&nbsp;rohu kupé a&nbsp;pozorně se&nbsp;do&nbsp;něj začetl. Zněl takto:</span></p>
          <p class="chunk" data-nb-ref-number="39" data-nb-words="342" data-nb-chars="1916"><span class="idea" data-nb-ref-number="39" id="idea39" data-nb-words="342" data-nb-chars="1916">„Nato byl předvolán pan James McCarthy, jediný syn zesnulého, a&nbsp;podal následující svědectví: Odjel jsem na&nbsp;dva dny mimo domov, do&nbsp;Bristolu, a&nbsp;vrátil jsem se&nbsp;právě onoho rána, minulé pondělí, třetího června. Když jsem přijel, nebyl otec doma a&nbsp;služebná mi&nbsp;sdělila, že&nbsp;ho&nbsp;kočí John Cobb vezl do&nbsp;Rossu. Nedlouho po&nbsp;svém návratu jsem zaslechl na&nbsp;dvoře kola bryčky, a&nbsp;když jsem se&nbsp;podíval z&nbsp;okna, zahlédl jsem otce, jak vystupuje a&nbsp;spěšně vychází ze&nbsp;dvora. Kam však šel, to&nbsp;jsem nevěděl. Za&nbsp;chvíli jsem si&nbsp;vzal pušku a&nbsp;vyšel si&nbsp;směrem k&nbsp;Boscombskému jezírku. Mám tam na&nbsp;druhém břehu zaječí revír a&nbsp;chtěl jsem se&nbsp;tam poohlédnout. Cestou jsem viděl hajného Williama Crowdera, jak uvedl i&nbsp;on&nbsp;ve&nbsp;své výpovědi, ale pan Crowder se&nbsp;mýlí, jestli se&nbsp;domnívá, že&nbsp;jsem sledoval otce. Ani jsem netušil, že&nbsp;jde přede mnou. Byl jsem už&nbsp;asi sto yardů od&nbsp;jezírka a&nbsp;vtom jsem zaslechl ,Kuí!’, což byl obvyklý signál, jímž jsme na&nbsp;sebe s&nbsp;otcem volávali. Rozběhl jsem se&nbsp;tedy a&nbsp;otce dohonil, když stál už&nbsp;u&nbsp;jezírka. Zřejmě ho&nbsp;hodně překvapilo, že&nbsp;mě&nbsp;vidí, a&nbsp;dost hrubě se&nbsp;mě&nbsp;zeptal, co&nbsp;tam pohledávám. Dali jsme se&nbsp;pak do&nbsp;hovoru, při kterém padla ostrá slova a&nbsp;málem i&nbsp;rány, protože otec byl dost prudké povahy. Uvědomil jsem si, že&nbsp;už&nbsp;se&nbsp;jen taktak ovládám, a&nbsp;raději jsem se&nbsp;otočil a&nbsp;pustil se&nbsp;zpátky k&nbsp;hatherleyskému statku. Ušel jsem však sotva padesát yardů a&nbsp;najednou jsem za&nbsp;sebou zaslechl příšerný výkřik a&nbsp;rychle se&nbsp;rozběhl zpátky. Otec ležel na&nbsp;zemi se&nbsp;strašlivými ranami na&nbsp;hlavě a&nbsp;umíral. Hodil jsem pušku na&nbsp;zem, vzal jsem ho&nbsp;do&nbsp;náručí, ale téměř vzápětí vydechl naposled. Chvíli jsem u&nbsp;něj ještě klečel a&nbsp;pak jsem běžel požádat o&nbsp;pomoc Turnerovic vrátného, který bydlí nejblíž. Nikoho jsem u&nbsp;otce neviděl, když jsem se&nbsp;k&nbsp;němu vrátil, a&nbsp;nemám tušení, jak k&nbsp;tomu zranění přišel. Nebyl sice příliš oblíben, protože měl dost chladné a&nbsp;odpudivé jednání, ale takové nepřátele, pokud vím, neměl. Víc už&nbsp;o&nbsp;celé záležitosti říci nemohu.</span></p>
          <p class="chunk" data-nb-ref-number="40" data-nb-words="7" data-nb-chars="43"><span class="idea" data-nb-ref-number="40" id="idea40" data-nb-words="7" data-nb-chars="43">Koroner: Pronesl váš otec něco, než zemřel?</span></p>
          <p class="chunk" data-nb-ref-number="41" data-nb-words="15" data-nb-chars="82"><span class="idea" data-nb-ref-number="41" id="idea41" data-nb-words="15" data-nb-chars="82">Svědek: Zamumlal pár slov, ale vyrozuměl jsem z&nbsp;nich jen, že&nbsp;mluví o&nbsp;jakési kryse.</span></p>
          <p class="chunk" data-nb-ref-number="42" data-nb-words="7" data-nb-chars="38"><span class="idea" data-nb-ref-number="42" id="idea42" data-nb-words="7" data-nb-chars="38">Koroner: A&nbsp;jak byste tu&nbsp;zmínku chápal?</span></p>
          <p class="chunk" data-nb-ref-number="43" data-nb-words="9" data-nb-chars="57"><span class="idea" data-nb-ref-number="43" id="idea43" data-nb-words="9" data-nb-chars="57">Svědek: Vůbec jsem jí&nbsp;nerozuměl. Myslel jsem, že&nbsp;blouzní.</span></p>
          <p class="chunk" data-nb-ref-number="44" data-nb-words="9" data-nb-chars="54"><span class="idea" data-nb-ref-number="44" id="idea44" data-nb-words="9" data-nb-chars="54">Koroner: Kvůli čemu jste se&nbsp;s&nbsp;otcem naposled pohádali?</span></p>
          <p class="chunk" data-nb-ref-number="45" data-nb-words="6" data-nb-chars="38"><span class="idea" data-nb-ref-number="45" id="idea45" data-nb-words="6" data-nb-chars="38">Svědek: Na&nbsp;to&nbsp;bych raději neodpovídal.</span></p>
          <p class="chunk" data-nb-ref-number="46" data-nb-words="9" data-nb-chars="57"><span class="idea" data-nb-ref-number="46" id="idea46" data-nb-words="9" data-nb-chars="57">Koroner: Musím vás o&nbsp;to&nbsp;bohužel co&nbsp;nejnaléhavěji požádat.</span></p>
          <p class="chunk" data-nb-ref-number="47" data-nb-words="21" data-nb-chars="123"><span class="idea" data-nb-ref-number="47" id="idea47" data-nb-words="21" data-nb-chars="123">Svědek: Opravdu vám to&nbsp;nemohu říci. Ujišťuji vás ale, že&nbsp;to&nbsp;nemá vůbec nic společného se&nbsp;strašnou tragédií, ke&nbsp;které došlo.</span></p>
          <p class="chunk" data-nb-ref-number="48" data-nb-words="27" data-nb-chars="185"><span class="idea" data-nb-ref-number="48" id="idea48" data-nb-words="27" data-nb-chars="185">Koroner: To&nbsp;může posoudit jedině soud. Nemusím vás snad upozorňovat, že&nbsp;odmítnete-li vypovídat, ovlivní to&nbsp;velmi nepříznivě váš případ při veškerém dalším řízení, které se&nbsp;možná povede.</span></p>
          <p class="chunk" data-nb-ref-number="49" data-nb-words="7" data-nb-chars="39"><span class="idea" data-nb-ref-number="49" id="idea49" data-nb-words="7" data-nb-chars="39">Svědek: I&nbsp;tak mi&nbsp;nezbývá než odmítnout.</span></p>
          <p class="chunk" data-nb-ref-number="50" data-nb-words="16" data-nb-chars="103"><span class="idea" data-nb-ref-number="50" id="idea50" data-nb-words="16" data-nb-chars="103">Koroner: Pokud jsem z&nbsp;vaší výpovědi vyrozuměl, bylo zavolání ,Kuí’ obvyklým znamením mezi vámi a&nbsp;otcem?</span></p>
          <p class="chunk" data-nb-ref-number="51" data-nb-words="2" data-nb-chars="12"><span class="idea" data-nb-ref-number="51" id="idea51" data-nb-words="2" data-nb-chars="12">Svědek: Ano.</span></p>
          <p class="chunk" data-nb-ref-number="52" data-nb-words="24" data-nb-chars="124"><span class="idea" data-nb-ref-number="52" id="idea52" data-nb-words="24" data-nb-chars="124">Koroner: Jak je&nbsp;tedy možné, že&nbsp;otec tak zavolal, ještě než vás zahlédl a&nbsp;než se&nbsp;vůbec dověděl, že&nbsp;jste se&nbsp;vrátil z&nbsp;Bristolu?</span></p>
          <p class="chunk" data-nb-ref-number="53" data-nb-words="5" data-nb-chars="33"><span class="idea" data-nb-ref-number="53" id="idea53" data-nb-words="5" data-nb-chars="33">Svědek (značně zmaten): To&nbsp;nevím.</span></p>
          <p class="chunk" data-nb-ref-number="54" data-nb-words="22" data-nb-chars="134"><span class="idea" data-nb-ref-number="54" id="idea54" data-nb-words="22" data-nb-chars="134">Člen poroty: Když jste zaslechl výkřik, vrátil se&nbsp;a&nbsp;našel otce těžce zraněného, neviděl jste snad něco, co&nbsp;by&nbsp;vzbudilo vaše podezření?</span></p>
          <p class="chunk" data-nb-ref-number="55" data-nb-words="3" data-nb-chars="21"><span class="idea" data-nb-ref-number="55" id="idea55" data-nb-words="3" data-nb-chars="21">Svědek: Nic určitého.</span></p>
          <p class="chunk" data-nb-ref-number="56" data-nb-words="4" data-nb-chars="24"><span class="idea" data-nb-ref-number="56" id="idea56" data-nb-words="4" data-nb-chars="24">Koroner: Co&nbsp;tím myslíte?</span></p>
          <p class="chunk" data-nb-ref-number="57" data-nb-words="66" data-nb-chars="344"><span class="idea" data-nb-ref-number="57" id="idea57" data-nb-words="66" data-nb-chars="344">Svědek: Když jsem vyběhl z&nbsp;lesa, byl jsem tak rozrušený a&nbsp;rozčilený, že&nbsp;jsem neměl na&nbsp;nic jiného než na&nbsp;otce ani pomyšlení. Ale přesto mám mlhavý dojem, že&nbsp;jak jsem k&nbsp;němu utíkal, leželo cosi nalevo ode mne na&nbsp;zemi. Připadlo mi&nbsp;to&nbsp;jak něco šedivého, nějaký kabát nebo snad pléd. Když jsem zase od&nbsp;otce vstal a&nbsp;rozhlížel se&nbsp;po&nbsp;tom, bylo to&nbsp;pryč.</span></p>
          <p class="chunk" data-nb-ref-number="58" data-nb-words="12" data-nb-chars="64"><span class="idea" data-nb-ref-number="58" id="idea58" data-nb-words="12" data-nb-chars="64">Chcete říci, že&nbsp;ta&nbsp;věc zmizela, ještě než jste utíkal pro pomoc?</span></p>
          <p class="chunk" data-nb-ref-number="59" data-nb-words="2" data-nb-chars="13"><span class="idea" data-nb-ref-number="59" id="idea59" data-nb-words="2" data-nb-chars="13">Ano, zmizela.</span></p>
          <p class="chunk" data-nb-ref-number="60" data-nb-words="5" data-nb-chars="23"><span class="idea" data-nb-ref-number="60" id="idea60" data-nb-words="5" data-nb-chars="23">Ale co&nbsp;to&nbsp;bylo, nevíte?</span></p>
          <p class="chunk" data-nb-ref-number="61" data-nb-words="9" data-nb-chars="39"><span class="idea" data-nb-ref-number="61" id="idea61" data-nb-words="9" data-nb-chars="39">Ne, měl jsem jen pocit, že&nbsp;tam něco je.</span></p>
          <p class="chunk" data-nb-ref-number="62" data-nb-words="4" data-nb-chars="19"><span class="idea" data-nb-ref-number="62" id="idea62" data-nb-words="4" data-nb-chars="19">Jak daleko od&nbsp;těla?</span></p>
          <p class="chunk" data-nb-ref-number="63" data-nb-words="4" data-nb-chars="21"><span class="idea" data-nb-ref-number="63" id="idea63" data-nb-words="4" data-nb-chars="21">Asi na&nbsp;dvanáct yardů.</span></p>
          <p class="chunk" data-nb-ref-number="64" data-nb-words="6" data-nb-chars="27"><span class="idea" data-nb-ref-number="64" id="idea64" data-nb-words="6" data-nb-chars="27">A&nbsp;jak daleko od&nbsp;kraje lesa?</span></p>
          <p class="chunk" data-nb-ref-number="65" data-nb-words="3" data-nb-chars="15"><span class="idea" data-nb-ref-number="65" id="idea65" data-nb-words="3" data-nb-chars="15">Asi tak stejně.</span></p>
          <p class="chunk" data-nb-ref-number="66" data-nb-words="12" data-nb-chars="66"><span class="idea" data-nb-ref-number="66" id="idea66" data-nb-words="12" data-nb-chars="66">Takže odstranil-li to&nbsp;někdo, došlo k&nbsp;tomu na&nbsp;dvanáct yardů od&nbsp;vás?</span></p>
          <p class="chunk" data-nb-ref-number="67" data-nb-words="6" data-nb-chars="33"><span class="idea" data-nb-ref-number="67" id="idea67" data-nb-words="6" data-nb-chars="33">Ano, jenomže já&nbsp;byl obrácen zády.</span></p>
          <p class="chunk" data-nb-ref-number="68" data-nb-words="4" data-nb-chars="28"><span class="idea" data-nb-ref-number="68" id="idea68" data-nb-words="4" data-nb-chars="28">Tím výslech svědka skončil.“</span></p>
          <p class="chunk" data-nb-ref-number="69" data-nb-words="69" data-nb-chars="434"><span class="idea" data-nb-ref-number="69" id="idea69" data-nb-words="69" data-nb-chars="434">„Jak vidím,“ poznamenal jsem, když jsem přelétl sloupec, „byl koroner ve&nbsp;svých posledních poznámkách k&nbsp;mladému McCarthymu dost přísný. Zcela po&nbsp;právu upozornil na&nbsp;rozpory, jež vidí v&nbsp;tom, že&nbsp;otec volal syna, ještě než ho&nbsp;zahlédl, a&nbsp;že&nbsp;svědek odmítá uvést podrobnosti svého rozhovoru s&nbsp;otcem, a&nbsp;podezřelá je&nbsp;mu&nbsp;zřejmě i&nbsp;podivná synova výpověď o&nbsp;posledních slovech umírajícího. To&nbsp;vše, jak poznamenává, svědčí velmi vážně proti synovi.“</span></p>
          <p class="chunk" data-nb-ref-number="70" data-nb-words="151" data-nb-chars="943"><span class="idea" data-nb-ref-number="70" id="idea70" data-nb-words="151" data-nb-chars="943">Holmes se&nbsp;tiše zasmál a&nbsp;protáhl se&nbsp;na&nbsp;vypolštářovaném sedadle. „Jak koroner, tak vy&nbsp;jste se&nbsp;snažili najít nejpřesvědčivější argumenty svědčící ve&nbsp;prospěch toho mladíka,“ řekl. „Což však nechápete, že&nbsp;mu&nbsp;přisuzujete jednou až&nbsp;přílišnou fantazii, a&nbsp;jednou ho&nbsp;v&nbsp;tomto směru zase úplně podceňujete? Musel by&nbsp;mít věru malou představivost, kdyby si&nbsp;nedokázal vymyslet takovou příčinu rozepře, aby mu&nbsp;získala sympatie poroty, anebo zas obrazotvornost zcela přehnanou, kdyby si&nbsp;sám od&nbsp;sebe, z&nbsp;nitra vlastního vědomí, vybájil něco tak outré, jako jsou poslední slova umírajícího o&nbsp;jakési kryse a&nbsp;detail se&nbsp;zmizelým kusem oděvu. Ne, pane, já&nbsp;budu přistupovat k&nbsp;tomuto případu s&nbsp;předpokladem, že&nbsp;ten hoch mluví pravdu, a&nbsp;uvidíme, kam nás ta&nbsp;hypotéza dovede. Teď bych se&nbsp;však už&nbsp;nejraději začetl do&nbsp;svého kapesního Petrarcha a&nbsp;nepromluvil o&nbsp;celém případu, dokud nebudeme na&nbsp;místě činu. Ve&nbsp;Swindonu máme obědvat, a&nbsp;jak vidím, jsme tam již za&nbsp;dvacet minut.“</span></p>
          <p class="chunk" data-nb-ref-number="71" data-nb-words="83" data-nb-chars="514"><span class="idea" data-nb-ref-number="71" id="idea71" data-nb-words="83" data-nb-chars="514">Byly téměř čtyři hodiny, když jsme po&nbsp;cestě překrásným stroudským údolím přejeli přes široký zářivý Severn a&nbsp;octli se&nbsp;konečně v&nbsp;půvabném venkovském městečku Rossu. Na&nbsp;nástupišti nás očekával hubený mužík nápadně podobný fretce, který působil lstivým až&nbsp;úskočným dojmem. Měl sice na&nbsp;sobě světle hnědý plášť proti prachu a&nbsp;ze&nbsp;samého respektu k&nbsp;venkovským cestám vysoké kožené boty, ale hned jsem v&nbsp;něm poznal Lestrada ze&nbsp;Scotland Yardu. Rozjeli jsme se&nbsp;s&nbsp;ním k&nbsp;Herefordskému rytíři, kde jsme už&nbsp;měli zamluvený pokoj.</span></p>
          <p class="chunk" data-nb-ref-number="72" data-nb-words="29" data-nb-chars="180"><span class="idea" data-nb-ref-number="72" id="idea72" data-nb-words="29" data-nb-chars="180">„Objednal jsem vám kočár,“ řekl Lestrade, když jsme seděli nad šálkem čaje. „Jak znám vaši energickou povahu, dovedu si&nbsp;představit, že&nbsp;se&nbsp;budete chtít rovnou rozjet na&nbsp;místo činu.“</span></p>
          <p class="chunk" data-nb-ref-number="73" data-nb-words="14" data-nb-chars="87"><span class="idea" data-nb-ref-number="73" id="idea73" data-nb-words="14" data-nb-chars="87">„Bylo to&nbsp;od&nbsp;vás nesmírně milé a&nbsp;pozorné,“ odpověděl Holmes. „Záleží však na&nbsp;barometru.“</span></p>
          <p class="chunk" data-nb-ref-number="74" data-nb-words="11" data-nb-chars="72"><span class="idea" data-nb-ref-number="74" id="idea74" data-nb-words="11" data-nb-chars="72">Lestrade se&nbsp;na&nbsp;něj trochu vyděšeně podíval. „Nějak vám nerozumím,“ řekl.</span></p>
          <p class="chunk" data-nb-ref-number="75" data-nb-words="49" data-nb-chars="298"><span class="idea" data-nb-ref-number="75" id="idea75" data-nb-words="49" data-nb-chars="298">„Kolikpak ukazuje? Jak vidím, devětadvacet. Vítr nefouká a&nbsp;obloha je&nbsp;bez mráčku. Mám s&nbsp;sebou krabičku cigaret a&nbsp;zrovna jsem na&nbsp;ně&nbsp;dostal chuť a&nbsp;tahle pohovka je&nbsp;také mnohem pohodlnější než monstra, jaká obvykle nacházíme ve&nbsp;venkovských hotelích. A&nbsp;tak si&nbsp;myslím, že&nbsp;si&nbsp;dnes kočárem ani nevyjedeme.“</span></p>
          <p class="chunk" data-nb-ref-number="76" data-nb-words="85" data-nb-chars="445"><span class="idea" data-nb-ref-number="76" id="idea76" data-nb-words="85" data-nb-chars="445">Lestrade se&nbsp;shovívavě usmál. „Zřejmě jste si&nbsp;už&nbsp;udělal vlastní závěry z&nbsp;novin,“ řekl. „Případ je&nbsp;jasný jak facka, a&nbsp;čím víc do&nbsp;něj člověk proniká, tím mu&nbsp;připadá jednodušší. Ale dámu asi těžko odmítnete, zvlášť když je&nbsp;to&nbsp;dáma každým coulem. Už&nbsp;se&nbsp;o&nbsp;vás doslechla a&nbsp;ráda by&nbsp;věděla, co&nbsp;si&nbsp;o&nbsp;tom všem myslíte, i&nbsp;když jsem jí&nbsp;tisíckrát řekl, že&nbsp;v&nbsp;celé věci nemůžete udělat nic, než co&nbsp;jsem udělal já. Ale chraň mě&nbsp;pánbůh, její kočár je&nbsp;už&nbsp;u&nbsp;dveří.“</span></p>
          <p class="chunk" data-nb-ref-number="77" data-nb-words="41" data-nb-chars="256"><span class="idea" data-nb-ref-number="77" id="idea77" data-nb-words="41" data-nb-chars="256">Málem to&nbsp;ještě ani nedořekl a&nbsp;do&nbsp;místnosti vběhla mladá žena, jedna z&nbsp;nejkrásnějších, jaké jsem v&nbsp;životě spatřil. Fialové oči jí&nbsp;zářily, rty měla pootevřené a&nbsp;tváře zrůžovělé, jak v&nbsp;prudkém vzrušení a&nbsp;obavách docela zapomněla na&nbsp;svou vrozenou zdrženlivost.</span></p>
          <p class="chunk" data-nb-ref-number="78" data-nb-words="106" data-nb-chars="583"><span class="idea" data-nb-ref-number="78" id="idea78" data-nb-words="106" data-nb-chars="583">„Ach pane Sherlocku Holmesi!“ zvolala, chvíli se&nbsp;na&nbsp;nás dívala z&nbsp;jednoho na&nbsp;druhého a&nbsp;pak se&nbsp;s&nbsp;bystrou ženskou intuicí obrátila přímo na&nbsp;mého přítele. „Ani nevíte, jak jsem ráda, že&nbsp;jste přijel. Rozjela jsem se&nbsp;ihned do&nbsp;města, jen abych vám to&nbsp;řekla. Vím, že&nbsp;to&nbsp;James neudělal. Vím to&nbsp;a&nbsp;ráda bych, abyste i&nbsp;vy&nbsp;začal svou práci s&nbsp;tímto vědomím. Nikdy o&nbsp;tom ani na&nbsp;chvilku nezapochybujte. Známe se&nbsp;s&nbsp;Jamesem již od&nbsp;dětství a&nbsp;poznala jsem jak nikdo druhý i&nbsp;jeho chyby, ale je&nbsp;tak útlocitný, že&nbsp;by&nbsp;neublížil ani mouše. Každému, kdo ho&nbsp;zná, musí takové obvinění připadat úplně nesmyslné.“</span></p>
          <p class="chunk" data-nb-ref-number="79" data-nb-words="20" data-nb-chars="130"><span class="idea" data-nb-ref-number="79" id="idea79" data-nb-words="20" data-nb-chars="130">„Doufám, že&nbsp;ho&nbsp;ospravedlníme, slečno Turnerová,“ řekl Sherlock Holmes. „Můžete se&nbsp;spolehnout, že&nbsp;učiním vše, co&nbsp;je&nbsp;v&nbsp;mých silách.“</span></p>
          <p class="chunk" data-nb-ref-number="80" data-nb-words="27" data-nb-chars="164"><span class="idea" data-nb-ref-number="80" id="idea80" data-nb-words="27" data-nb-chars="164">„Ale četl jste přece, co&nbsp;všechno svědčí proti němu. Dospěl jste už&nbsp;k&nbsp;nějakým závěrům? Nenašel jste nějakou kličku, nějakou mezeru? Nemyslíte si&nbsp;sám, že&nbsp;je&nbsp;nevinen?“</span></p>
          <p class="chunk" data-nb-ref-number="81" data-nb-words="6" data-nb-chars="41"><span class="idea" data-nb-ref-number="81" id="idea81" data-nb-words="6" data-nb-chars="41">„Domnívám se, že&nbsp;velmi pravděpodobně je.“</span></p>
          <p class="chunk" data-nb-ref-number="82" data-nb-words="18" data-nb-chars="120"><span class="idea" data-nb-ref-number="82" id="idea82" data-nb-words="18" data-nb-chars="120">„Tak vidíte!“ zvolala slečna Turnerova, pohodila hlavou a&nbsp;vzdorně se&nbsp;zadívala na&nbsp;Lestrada. „Slyšíte to! Dává mi&nbsp;naději!“</span></p>
          <p class="chunk" data-nb-ref-number="83" data-nb-words="15" data-nb-chars="93"><span class="idea" data-nb-ref-number="83" id="idea83" data-nb-words="15" data-nb-chars="93">Lestrade pokrčil rameny: „Mám dojem, že&nbsp;se&nbsp;můj kolega se&nbsp;svými závěry poněkud unáhlil,“ řekl.</span></p>
          <p class="chunk" data-nb-ref-number="84" data-nb-words="38" data-nb-chars="193"><span class="idea" data-nb-ref-number="84" id="idea84" data-nb-words="38" data-nb-chars="193">„Ale má&nbsp;pravdu! Ach, já&nbsp;vím tak jistě, že&nbsp;má&nbsp;pravdu. James to&nbsp;určitě neudělal. A&nbsp;pokud jde o&nbsp;tu&nbsp;hádku s&nbsp;otcem, jsem přesvědčena, že&nbsp;o&nbsp;ní&nbsp;nechtěl s&nbsp;koronerem mluvit jen proto, že&nbsp;se&nbsp;týkala mne.“</span></p>
          <p class="chunk" data-nb-ref-number="85" data-nb-words="6" data-nb-chars="35"><span class="idea" data-nb-ref-number="85" id="idea85" data-nb-words="6" data-nb-chars="35">„V jakém smyslu?“ zeptal se&nbsp;Holmes.</span></p>
          <p class="chunk" data-nb-ref-number="86" data-nb-words="66" data-nb-chars="383"><span class="idea" data-nb-ref-number="86" id="idea86" data-nb-words="66" data-nb-chars="383">„Jistě teď není vhodná doba, abych vám něco tajila. James měl s&nbsp;otcem kvůli mně mnohokrát nedorozumění. Pan McCarthy velmi naléhal, abychom se&nbsp;s&nbsp;Jamesem vzali. Vždycky jsme se&nbsp;měli rádi jako bratr a&nbsp;sestra, ale James je&nbsp;mladý a&nbsp;ještě skoro nic neužil, takže — takže docela přirozeně nechtěl nic takového podniknout. Proto se&nbsp;s&nbsp;otcem tak hádali a&nbsp;tentokrát tomu určitě bylo také tak.“</span></p>
          <p class="chunk" data-nb-ref-number="87" data-nb-words="11" data-nb-chars="62"><span class="idea" data-nb-ref-number="87" id="idea87" data-nb-words="11" data-nb-chars="62">„A co&nbsp;váš otec?“ zeptal se&nbsp;Holmes. „Byl tomu sňatku nakloněn?“</span></p>
          <p class="chunk" data-nb-ref-number="88" data-nb-words="31" data-nb-chars="176"><span class="idea" data-nb-ref-number="88" id="idea88" data-nb-words="31" data-nb-chars="176">„Ne, také byl proti němu. Vlastně si&nbsp;ho&nbsp;přál jenom pan McCarthy,“ Holmes se&nbsp;po&nbsp;ní&nbsp;bystře a&nbsp;tázavě podíval a&nbsp;slečně Turnerové se&nbsp;po&nbsp;svěžím mladém obličeji rozlil prudký ruměnec.</span></p>
          <p class="chunk" data-nb-ref-number="89" data-nb-words="23" data-nb-chars="127"><span class="idea" data-nb-ref-number="89" id="idea89" data-nb-words="23" data-nb-chars="127">„Děkuji vám za&nbsp;informaci,“ řekl Holmes. „Možná že&nbsp;se&nbsp;u&nbsp;vás zítra zastavím. Směl bych si&nbsp;v&nbsp;tom případě promluvit s&nbsp;vaším otcem?“</span></p>
          <p class="chunk" data-nb-ref-number="90" data-nb-words="4" data-nb-chars="28"><span class="idea" data-nb-ref-number="90" id="idea90" data-nb-words="4" data-nb-chars="28">„Lékař to&nbsp;bohužel nedovolí.“</span></p>
          <p class="chunk" data-nb-ref-number="91" data-nb-words="1" data-nb-chars="8"><span class="idea" data-nb-ref-number="91" id="idea91" data-nb-words="1" data-nb-chars="8">„Lékař?“</span></p>
          <p class="chunk" data-nb-ref-number="92" data-nb-words="53" data-nb-chars="300"><span class="idea" data-nb-ref-number="92" id="idea92" data-nb-words="53" data-nb-chars="300">„Copak jste o&nbsp;tom neslyšel? Chudák tatínek nebyl už&nbsp;léta zvlášť silný, ale toto ho&nbsp;úplně zdrtilo. Ulehl a&nbsp;doktor Willows mi&nbsp;prozradil, že&nbsp;je&nbsp;u&nbsp;samých konců svých sil a&nbsp;nervovou soustavu má&nbsp;vážně otřesenu. Víte, pan McCarthy byl už&nbsp;jediný, kdo zůstal naživu z&nbsp;jeho přátel ze&nbsp;starých časů ve&nbsp;Viktorii.“</span></p>
          <p class="chunk" data-nb-ref-number="93" data-nb-words="7" data-nb-chars="40"><span class="idea" data-nb-ref-number="93" id="idea93" data-nb-words="7" data-nb-chars="40">„Ha! Ve&nbsp;Viktorii! To&nbsp;je&nbsp;ovšem důležité.“</span></p>
          <p class="chunk" data-nb-ref-number="94" data-nb-words="5" data-nb-chars="23"><span class="idea" data-nb-ref-number="94" id="idea94" data-nb-words="5" data-nb-chars="23">„Ano, znali se&nbsp;z&nbsp;dolů.“</span></p>
          <p class="chunk" data-nb-ref-number="95" data-nb-words="13" data-nb-chars="78"><span class="idea" data-nb-ref-number="95" id="idea95" data-nb-words="13" data-nb-chars="78">„Nu samozřejmě, ze&nbsp;zlatých dolů, kde jak jsem slyšel, váš otec tolik zbohatl.“</span></p>
          <p class="chunk" data-nb-ref-number="96" data-nb-words="2" data-nb-chars="16"><span class="idea" data-nb-ref-number="96" id="idea96" data-nb-words="2" data-nb-chars="16">„Ano, odtamtud.“</span></p>
          <p class="chunk" data-nb-ref-number="97" data-nb-words="8" data-nb-chars="57"><span class="idea" data-nb-ref-number="97" id="idea97" data-nb-words="8" data-nb-chars="57">„Děkuji vám, slečno Turnerová. Nesmírně jste mi&nbsp;pomohla.“</span></p>
          <p class="chunk" data-nb-ref-number="98" data-nb-words="29" data-nb-chars="170"><span class="idea" data-nb-ref-number="98" id="idea98" data-nb-words="29" data-nb-chars="170">„Ale dovíte-li se&nbsp;zítra něco, řeknete mi&nbsp;to, viďte? Jistě zajdete za&nbsp;Jamesem do&nbsp;vězení. Budete-li s&nbsp;ním mluvit, vyřiďte mu&nbsp;prosím vás, že&nbsp;jsem přesvědčena o&nbsp;jeho nevině.“</span></p>
          <p class="chunk" data-nb-ref-number="99" data-nb-words="3" data-nb-chars="28"><span class="idea" data-nb-ref-number="99" id="idea99" data-nb-words="3" data-nb-chars="28">„Vyřídím, slečno Turnerová.“</span></p>
          <p class="chunk" data-nb-ref-number="100" data-nb-words="47" data-nb-chars="266"><span class="idea" data-nb-ref-number="100" id="idea100" data-nb-words="47" data-nb-chars="266">„Ale teď už&nbsp;musím domů, protože tatínkovi je&nbsp;velmi špatně, a&nbsp;jak někam odejdu, hned se&nbsp;po&nbsp;mně shání. Sbohem a&nbsp;bůh vám pomáhej ve&nbsp;vašem podnikání.“ Vyběhla z&nbsp;pokoje stejně impulsívně, jako sem vběhla, a&nbsp;vzápětí jsem už&nbsp;slyšel, jak po&nbsp;ulici rachotí kola jejího kočáru.</span></p>
          <p class="chunk" data-nb-ref-number="101" data-nb-words="29" data-nb-chars="189"><span class="idea" data-nb-ref-number="101" id="idea101" data-nb-words="29" data-nb-chars="189">„Stydím se&nbsp;za&nbsp;vás, Holmesi,“ řekl po&nbsp;chvíli mlčení důstojně Lestrade. „Proč probouzíte v&nbsp;tom děvčeti naděje, když je&nbsp;pak musíte zklamat? Nejsem zvlášť útlocitný, ale tomuhle říkám krutost.“</span></p>
          <p class="chunk" data-nb-ref-number="102" data-nb-words="14" data-nb-chars="99"><span class="idea" data-nb-ref-number="102" id="idea102" data-nb-words="14" data-nb-chars="99">„Už asi vím, jak ospravedlnit Jamese McCarthyho,“ řekl Holmes. „Máte oprávnění k&nbsp;návštěvě věznice?“</span></p>
          <p class="chunk" data-nb-ref-number="103" data-nb-words="8" data-nb-chars="34"><span class="idea" data-nb-ref-number="103" id="idea103" data-nb-words="8" data-nb-chars="34">„Ano, ale jen pro vás a&nbsp;pro sebe.“</span></p>
          <p class="chunk" data-nb-ref-number="104" data-nb-words="23" data-nb-chars="132"><span class="idea" data-nb-ref-number="104" id="idea104" data-nb-words="23" data-nb-chars="132">„Pak změním svoje rozhodnutí, a&nbsp;přece jenom se&nbsp;někam rozjedu. Stihli bychom ještě vlak na&nbsp;Hereford a&nbsp;mohli s&nbsp;ním mluvit hned večer?“</span></p>
          <p class="chunk" data-nb-ref-number="105" data-nb-words="3" data-nb-chars="20"><span class="idea" data-nb-ref-number="105" id="idea105" data-nb-words="3" data-nb-chars="20">„Času máme spoustu.“</span></p>
          <p class="chunk" data-nb-ref-number="106" data-nb-words="17" data-nb-chars="100"><span class="idea" data-nb-ref-number="106" id="idea106" data-nb-words="17" data-nb-chars="100">„Tak tedy pojedeme. Budete tu&nbsp;mít, Watsone, asi dlouhou chvíli, ale za&nbsp;dvě hodiny jsme zase zpátky.“</span></p>
          <p class="chunk" data-nb-ref-number="107" data-nb-words="385" data-nb-chars="2391"><span class="idea" data-nb-ref-number="107" id="idea107" data-nb-words="385" data-nb-chars="2391">Doprovodil jsem je&nbsp;na&nbsp;nádraží, prošel se&nbsp;trochu ulicemi městečka a&nbsp;nakonec jsem se&nbsp;vrátil do&nbsp;hotelu, ulehl na&nbsp;pohovku a&nbsp;pokoušel se&nbsp;začíst do&nbsp;jakéhosi dobrodružného románu. Ve&nbsp;srovnání s&nbsp;hlubokým tajemstvím, jímž jsme se&nbsp;snažili proniknout, mi&nbsp;však chatrná zápletka příběhu připadala praubohá a&nbsp;neustále jsem bloudil v&nbsp;myšlenkách od&nbsp;fikce ke&nbsp;skutečnosti, až&nbsp;jsem nakonec hodil knížkou přes pokoj a&nbsp;plně se&nbsp;zahloubal nad událostmi dnešního dne. Byla-li výpověď nešťastného mladíka naprosto pravdivá, k&nbsp;jak děsivému neštěstí, k&nbsp;jaké nepředvídané a&nbsp;prazvláštní katastrofě došlo pak asi mezi okamžikem, kdy zanechal otce u&nbsp;jezírka, a&nbsp;chvílí, kdy se&nbsp;zas přivolán jeho výkřiky rozběhl zpátky na&nbsp;mýtinu? Muselo se&nbsp;tam stát něco strašlivého, z&nbsp;čeho až&nbsp;mráz přecházel po&nbsp;zádech. Ale co&nbsp;to&nbsp;jen mohlo být? Nenapověděl by&nbsp;mi&nbsp;to&nbsp;můj lékařský instinkt, kdybych se&nbsp;hlouběji zamyslel nad povahou zranění? Zazvonil jsem a&nbsp;požádal o&nbsp;místní týdeník, v&nbsp;němž byl otištěn doslovný záznam výslechu. V&nbsp;lékařském dobrozdání stálo, že&nbsp;zadní třetina levé temenní kosti a&nbsp;levá polovina kosti týlní byly roztříštěny těžkým úderem jakéhosi tupého předmětu. Nahmatal jsem si&nbsp;místo na&nbsp;vlastní hlavě. Taková rána musela ovšem přijít zezadu. Do&nbsp;určité míry by&nbsp;to&nbsp;mluvilo ve&nbsp;prospěch obžalovaného, protože svědkové ho&nbsp;viděli, jak stojí při hádce otci tváří v&nbsp;tvář. Ale mnoho to&nbsp;zase nedokazovalo, vždyť než rána dopadla, mohl se&nbsp;starší muž také otočit. Každopádně bych na&nbsp;to&nbsp;snad měl Holmese upozornit. Pak je&nbsp;tu&nbsp;ta&nbsp;podivná zmínka umírajícího o&nbsp;jakési kryse. Co&nbsp;mohla jenom znamenat? Jistě ne&nbsp;delirium. Umírá-li člověk na&nbsp;prudký úder, obvykle do&nbsp;deliria neupadne. Ne, šlo spíš o&nbsp;pokus vysvětlit, jak ho&nbsp;ten strašný osud potkal. Co&nbsp;tím však jenom chtěl naznačit? Lámal jsem si&nbsp;hlavu a&nbsp;snažil se&nbsp;najít alespoň nějaké možné vysvětlení. A&nbsp;co&nbsp;ta&nbsp;šedá látka, kterou zahlédl mladý McCarthy? Byla-li to&nbsp;pravda, upustil zřejmě vrah na&nbsp;útěku kus svého oděvu, pravděpodobně plášť, ale byl ještě natolik bezcitný, že&nbsp;se&nbsp;pro něj vrátil a&nbsp;odnesl si&nbsp;jej ve&nbsp;chvíli, kdy syn klečel obrácen k&nbsp;němu zády a&nbsp;vzdálen jen necelých dvanáct kroků. Jaká to&nbsp;byla všechno změť záhad a&nbsp;nejnepravděpodobnějších náhod! Ani jsem se&nbsp;pak nedivil, že&nbsp;Lestrade dospěl k&nbsp;takovému názoru, avšak důvěřoval jsem Holmesově jasnozřivosti, a&nbsp;pokud každá nově odhalená skutečnost jen posilovala v&nbsp;mém příteli přesvědčení o&nbsp;mládencové nevině, neztrácel jsem ještě naději.</span></p>
          <p class="chunk" data-nb-ref-number="108" data-nb-words="14" data-nb-chars="87"><span class="idea" data-nb-ref-number="108" id="idea108" data-nb-words="14" data-nb-chars="87">Sherlock Holmes se&nbsp;vrátil velmi pozdě. Přijel sám, neboť Lestrade se&nbsp;ubytoval ve&nbsp;městě.</span></p>
          <p class="chunk" data-nb-ref-number="109" data-nb-words="51" data-nb-chars="310"><span class="idea" data-nb-ref-number="109" id="idea109" data-nb-words="51" data-nb-chars="310">„Barometr se&nbsp;pořád ještě drží vysoko,“ poznamenal, když se&nbsp;posadil. „A moc bych nerad, aby pršelo, než si&nbsp;stačíme prohlédnout místo činu. Ovšem do&nbsp;takové práce se&nbsp;má&nbsp;člověk pouštět v&nbsp;nejlepším a&nbsp;nejzvídavějším rozpoložení, a&nbsp;když jsem teď takto utrmácen, věru do&nbsp;ní&nbsp;nemám chuť. S&nbsp;mladým McCarthym jsem mluvil.“</span></p>
          <p class="chunk" data-nb-ref-number="110" data-nb-words="7" data-nb-chars="30"><span class="idea" data-nb-ref-number="110" id="idea110" data-nb-words="7" data-nb-chars="30">„A co&nbsp;jste se&nbsp;od&nbsp;něj dověděl?“</span></p>
          <p class="chunk" data-nb-ref-number="111" data-nb-words="1" data-nb-chars="6"><span class="idea" data-nb-ref-number="111" id="idea111" data-nb-words="1" data-nb-chars="6">„Nic.“</span></p>
          <p class="chunk" data-nb-ref-number="112" data-nb-words="5" data-nb-chars="36"><span class="idea" data-nb-ref-number="112" id="idea112" data-nb-words="5" data-nb-chars="36">„Copak vám nedokázal nic vysvětlit?“</span></p>
          <p class="chunk" data-nb-ref-number="113" data-nb-words="49" data-nb-chars="272"><span class="idea" data-nb-ref-number="113" id="idea113" data-nb-words="49" data-nb-chars="272">„Ne, ani maličkost. V&nbsp;jedné chvíli jsem měl už&nbsp;téměř dojem, že&nbsp;ví, kdo to&nbsp;udělal, a&nbsp;že&nbsp;pachatele nebo pachatelku kryje, ale teď jsem spíš přesvědčen, že&nbsp;je&nbsp;z&nbsp;toho stejně zmatený jak všichni ostatní. Není to&nbsp;zvlášť bystrý mládenec, i&nbsp;když je&nbsp;hezký a&nbsp;zřejmě i&nbsp;dobrosrdečný.“</span></p>
          <p class="chunk" data-nb-ref-number="114" data-nb-words="22" data-nb-chars="149"><span class="idea" data-nb-ref-number="114" id="idea114" data-nb-words="22" data-nb-chars="149">„Ovšem vkus zvláště vynikající nemá,“ poznamenal jsem, „je-li skutečně pravda, že&nbsp;si&nbsp;nechce vzít tak půvabnou mladou dámu, jako je&nbsp;slečna Turnerová.“</span></p>
          <p class="chunk" data-nb-ref-number="115" data-nb-words="232" data-nb-chars="1319"><span class="idea" data-nb-ref-number="115" id="idea115" data-nb-words="232" data-nb-chars="1319">„Zatím se&nbsp;tají celá dost bolestná historie. Mladý McCarthy je&nbsp;do&nbsp;slečny Turnerové šíleně, až&nbsp;nepříčetně zamilován, jenomže co&nbsp;on&nbsp;hlupák neudělal! Asi před dvěma lety, když byl ještě úplný kluk a&nbsp;slečnu Turnerovou ani neznal, protože strávila pět let v&nbsp;penzionátu, upadl do&nbsp;tenat jakési sklepnice v&nbsp;Bristolu a&nbsp;oženil se&nbsp;s&nbsp;ní&nbsp;na&nbsp;matričním úřadě. Nikdo o&nbsp;tom nemá tušení, ale umíte si&nbsp;snad představit, jak strašně mu&nbsp;asi bylo, když mu&nbsp;otec spílal a&nbsp;nutil ho&nbsp;do&nbsp;sňatku, za&nbsp;který by&nbsp;byl dal snad oko v&nbsp;hlavě, a&nbsp;přitom věděl, že&nbsp;je&nbsp;zhola nemožný. Jen z&nbsp;čirého zoufalství se&nbsp;tak prudce rozmáchl, když na&nbsp;něj otec při poslední rozmluvě naléhal, aby požádal slečnu Turnerovou o&nbsp;ruku. Sám by&nbsp;se&nbsp;byl však neuživil, a&nbsp;otec, který byl podle všeho velice tvrdý, by&nbsp;ho&nbsp;určitě vyhodil z&nbsp;domu, kdyby se&nbsp;dověděl pravdu. Na&nbsp;ty&nbsp;tři dny odjel za&nbsp;svou ženou, za&nbsp;tou sklepnicí do&nbsp;Bristolu, a&nbsp;otec neměl ponětí, kde je. Tuto okolnost si&nbsp;dobře zapamatujte. Je&nbsp;velmi důležitá. Ze&nbsp;všeho zlého však nakonec vzešlo alespoň něco dobrého, protože sklepnice se&nbsp;dočetla v&nbsp;novinách, do&nbsp;jakých se&nbsp;dostal nesnází a&nbsp;že&nbsp;může být i&nbsp;oběšen, a&nbsp;konečně se&nbsp;ho&nbsp;vzdala. Honem mu&nbsp;napsala, že&nbsp;už&nbsp;má&nbsp;manžela v&nbsp;bermudských docích, takže k&nbsp;ní&nbsp;není nijak vázán. Myslím, že&nbsp;tato zpráva mladého McCarthyho trochu uklidnila a&nbsp;vynahradila mu&nbsp;všechno soužení, kterým prošel.“</span></p>
          <p class="chunk" data-nb-ref-number="116" data-nb-words="8" data-nb-chars="49"><span class="idea" data-nb-ref-number="116" id="idea116" data-nb-words="8" data-nb-chars="49">„Je-li však nevinen, kdo je&nbsp;pak tedy pachatelem?“</span></p>
          <p class="chunk" data-nb-ref-number="117" data-nb-words="81" data-nb-chars="457"><span class="idea" data-nb-ref-number="117" id="idea117" data-nb-words="81" data-nb-chars="457">„Kdo? Chtěl bych vás upozornit zejména na&nbsp;dvě maličkosti. Jednak že&nbsp;zavražděný se&nbsp;měl sejít s&nbsp;někým u&nbsp;jezírka, a&nbsp;ten někdo že&nbsp;nemohl být jeho syn, protože syn nebyl ještě doma a&nbsp;otec nevěděl, kdy se&nbsp;vrátí. A&nbsp;pak že&nbsp;zavražděného zaslechli, jak volá ,Kuí!’, ještě nežli se&nbsp;vůbec dověděl, že&nbsp;syn už&nbsp;přijel. To&nbsp;jsou dva klíčové body, na&nbsp;kterých závisí celý případ. A&nbsp;teď si&nbsp;prosím vás raději pohovořme o&nbsp;Georgi Meredithovi a&nbsp;další podrobnosti nechme na&nbsp;zítřek.“</span></p>
          <p class="chunk" data-nb-ref-number="118" data-nb-words="34" data-nb-chars="202"><span class="idea" data-nb-ref-number="118" id="idea118" data-nb-words="34" data-nb-chars="202">Jak Holmes předpovídal, skutečně nepršelo a&nbsp;ráno se&nbsp;rozbřesklo jasné a&nbsp;bez mráčku. V&nbsp;devět hodin se&nbsp;pro nás zastavil Lestrade s&nbsp;kočárem a&nbsp;rozjeli jsme se&nbsp;na&nbsp;hatherleyský statek a&nbsp;k&nbsp;Boscombskému jezírku.</span></p>
          <p class="chunk" data-nb-ref-number="119" data-nb-words="23" data-nb-chars="136"><span class="idea" data-nb-ref-number="119" id="idea119" data-nb-words="23" data-nb-chars="136">„Dostal jsem ráno vážnou zprávu,“ poznamenal Lestrade. „Pan Turner z&nbsp;Hallu je&nbsp;prý velice těžce nemocen a&nbsp;jsou velké obavy o&nbsp;jeho život.“</span></p>
          <p class="chunk" data-nb-ref-number="120" data-nb-words="7" data-nb-chars="40"><span class="idea" data-nb-ref-number="120" id="idea120" data-nb-words="7" data-nb-chars="40">„Je zřejmě už&nbsp;hodně starý?“ řekl Holmes.</span></p>
          <p class="chunk" data-nb-ref-number="121" data-nb-words="44" data-nb-chars="270"><span class="idea" data-nb-ref-number="121" id="idea121" data-nb-words="44" data-nb-chars="270">„Asi šedesát, ale život v&nbsp;cizině mu&nbsp;podlomil zdraví a&nbsp;nějakou dobu už&nbsp;postonává. Tohle neštěstí na&nbsp;něj strašlivě zapůsobilo. Dávno se&nbsp;s&nbsp;McCarthym přátelil a&nbsp;dodal bych, že&nbsp;byl i&nbsp;jeho dobrodincem, protože jak jsem se&nbsp;dověděl, i&nbsp;hatherleyský statek mu&nbsp;pronajímal zadarmo.“</span></p>
          <p class="chunk" data-nb-ref-number="122" data-nb-words="6" data-nb-chars="40"><span class="idea" data-nb-ref-number="122" id="idea122" data-nb-words="6" data-nb-chars="40">„Skutečně? To&nbsp;je&nbsp;zajímavé.“ řekl Holmes.</span></p>
          <p class="chunk" data-nb-ref-number="123" data-nb-words="18" data-nb-chars="100"><span class="idea" data-nb-ref-number="123" id="idea123" data-nb-words="18" data-nb-chars="100">„Ano. A&nbsp;prý mu&nbsp;pomáhal ještě sterým jiným způsobem. Kdekdo vám tady poví, jak k&nbsp;němu byl šlechetný.“</span></p>
          <p class="chunk" data-nb-ref-number="124" data-nb-words="83" data-nb-chars="487"><span class="idea" data-nb-ref-number="124" id="idea124" data-nb-words="83" data-nb-chars="487">„Opravdu? A&nbsp;nepřipadá vám trochu zvláštní, že&nbsp;ten McCarthy, který zřejmě sám skoro nic neměl a&nbsp;byl Turnerovi tolik zavázán, ještě naléhal na&nbsp;syna, aby si&nbsp;vzal Turnerovu dceru, která je&nbsp;zřejmě dědičkou všeho majetku, a&nbsp;vyžadoval to&nbsp;tak sebejistě, jako by&nbsp;stačilo čistě ji&nbsp;požádat o&nbsp;ruku, a&nbsp;všechno ostatní už&nbsp;pojede jak po&nbsp;másle? Mně se&nbsp;to&nbsp;zdá tím podivnější, že&nbsp;jak víme, starý Turner s&nbsp;tím úmyslem naprosto nesouhlasil. To&nbsp;nám ostatně prozradila i&nbsp;jeho dcera. Nevyvozujete z&nbsp;toho něco?“</span></p>
          <p class="chunk" data-nb-ref-number="125" data-nb-words="38" data-nb-chars="227"><span class="idea" data-nb-ref-number="125" id="idea125" data-nb-words="38" data-nb-chars="227">„Už jsme se&nbsp;zase dostali k&nbsp;dedukcím a&nbsp;různým závěrům,“ řekl Lestrade a&nbsp;mrkl na&nbsp;mne. „Jenže já&nbsp;mám co&nbsp;dělat, abych si&nbsp;srovnal v&nbsp;hlavě všechna fakta, Holmesi, a&nbsp;nepotřebuji ještě fantazírovat o&nbsp;kdovíjakých teoriích a&nbsp;domněnkách.“</span></p>
          <p class="chunk" data-nb-ref-number="126" data-nb-words="18" data-nb-chars="110"><span class="idea" data-nb-ref-number="126" id="idea126" data-nb-words="18" data-nb-chars="110">„To máte pravdu,“ odpověděl mu&nbsp;Holmes nevinně. „Skutečně vám dá&nbsp;hodně práce, než si&nbsp;všechno srovnáte v&nbsp;hlavě.“</span></p>
          <p class="chunk" data-nb-ref-number="127" data-nb-words="14" data-nb-chars="96"><span class="idea" data-nb-ref-number="127" id="idea127" data-nb-words="14" data-nb-chars="96">„Přesto jsem ale pochopil jedno, co&nbsp;vám asi pořád nedochází,“ opáčil Lestrade poněkud nakvašeně.</span></p>
          <p class="chunk" data-nb-ref-number="128" data-nb-words="4" data-nb-chars="18"><span class="idea" data-nb-ref-number="128" id="idea128" data-nb-words="4" data-nb-chars="18">„A co&nbsp;prosím vás?“</span></p>
          <p class="chunk" data-nb-ref-number="129" data-nb-words="16" data-nb-chars="107"><span class="idea" data-nb-ref-number="129" id="idea129" data-nb-words="16" data-nb-chars="107">„Že McCarthyho staršího zabil McCarthy mladší a&nbsp;všechny teorie, které to&nbsp;vyvracejí, lítají někde ve&nbsp;větru.“</span></p>
          <p class="chunk" data-nb-ref-number="130" data-nb-words="22" data-nb-chars="138"><span class="idea" data-nb-ref-number="130" id="idea130" data-nb-words="22" data-nb-chars="138">„Pořád lepší ve&nbsp;větru než v&nbsp;mlhovinách,“ řekl Holmes se&nbsp;smíchem. „Ale nemýlím-li se&nbsp;příliš, je&nbsp;tamhle po&nbsp;levé straně hatherleyský statek.“</span></p>
          <p class="chunk" data-nb-ref-number="131" data-nb-words="124" data-nb-chars="719"><span class="idea" data-nb-ref-number="131" id="idea131" data-nb-words="124" data-nb-chars="719">„Ano, je&nbsp;to&nbsp;on.“ Statek byl doširoka rozložené, zřejmě dost pohodlné stavení o&nbsp;jednom poschodí a&nbsp;s&nbsp;břidlicovou střechou a&nbsp;šedé stěny měl místy pokryté velkými žlutými plochami lišejníku. Stažené žaluzie a&nbsp;komíny, z&nbsp;nichž se&nbsp;teď nekouřilo, mu&nbsp;však dodávaly až&nbsp;děsivého vzezření, jako by&nbsp;na&nbsp;něj pořád ještě těžce doléhala tíha vší té&nbsp;hrůzy. Ohlásili jsme se&nbsp;u&nbsp;dveří a&nbsp;služebná nám na&nbsp;Holmesovu žádost ukázala vysoké boty, které měl její pán na&nbsp;sobě, když zahynul, a&nbsp;potom přinesla pár synových bot, i&nbsp;když ne&nbsp;těch, které měl tehdy mladík na&nbsp;nohou. Holmes si&nbsp;je&nbsp;pečlivě přeměřil asi z&nbsp;osmi nejrůznějších úhlů a&nbsp;pak ji&nbsp;požádal, aby nás zavedla na&nbsp;dvůr, odkud jsme se&nbsp;pak již vydali klikatou pěšinkou k&nbsp;Boscombskému jezírku.</span></p>
          <p class="chunk" data-nb-ref-number="132" data-nb-words="218" data-nb-chars="1199"><span class="idea" data-nb-ref-number="132" id="idea132" data-nb-words="218" data-nb-chars="1199">Pustil-li se&nbsp;Sherlock Holmes takto po&nbsp;stopě, stal se&nbsp;z&nbsp;něj úplně jiný člověk. Kdo by&nbsp;ho&nbsp;znal jak tichého myslitele a&nbsp;logika z&nbsp;Baker Street, teď by&nbsp;ho&nbsp;určitě nepoznal. Tvář se&nbsp;mu&nbsp;zarděla a&nbsp;potemněla. Obočí se&nbsp;stáhla do&nbsp;dvou tvrdých černých linek a&nbsp;oči pod nimi svítily ocelovým leskem. Obličej měl skloněn k&nbsp;zemi, ramena ohnutá, rty stisknuté a&nbsp;na&nbsp;dlouhém šlachovitém krku mu&nbsp;vyvstávaly žíly jako řemínky od&nbsp;biče. Nozdry jako by&nbsp;se&nbsp;mu&nbsp;rozšiřovaly v&nbsp;čistě živočišné touze po&nbsp;lovu a&nbsp;mysl byla tak naprosto soustředěna na&nbsp;to, za&nbsp;čím se&nbsp;hnal, že&nbsp;by&nbsp;snad ani neslyšel, kdyby se&nbsp;ho&nbsp;někdo na&nbsp;něco zeptal nebo mu&nbsp;něco chtěl oznámit, a&nbsp;nanejvýš by&nbsp;na&nbsp;něj v&nbsp;odpověď prudce a&nbsp;netrpělivě zavrčel. Spěšně a&nbsp;mlčky kráčel po&nbsp;pěšince, která se&nbsp;vinula loukami a&nbsp;potom lesy až&nbsp;k&nbsp;Boscombskému jezírku. Půda tu&nbsp;byla vlhká a&nbsp;bažinatá jako všude v&nbsp;tomto kraji a&nbsp;na&nbsp;ní&nbsp;stopy mnoha nohou, na&nbsp;cestičce i&nbsp;v&nbsp;nízké trávě po&nbsp;obou jejích stranách. Holmes chvílemi pospíchal a&nbsp;pak se&nbsp;zas zarazil na&nbsp;místě a&nbsp;jednou udělal na&nbsp;louce úplný malý detour. Lestrade a&nbsp;já&nbsp;jsme šli za&nbsp;ním, detektiv lhostejné a&nbsp;s&nbsp;pohrdáním, zatímco já&nbsp;pozoroval svého přítele se&nbsp;zájmem, který pramenil z&nbsp;přesvědčení, že&nbsp;každý jeho počin míří k&nbsp;určitému cíli.</span></p>
          <p class="chunk" data-nb-ref-number="133" data-nb-words="141" data-nb-chars="886"><span class="idea" data-nb-ref-number="133" id="idea133" data-nb-words="141" data-nb-chars="886">Boscombské jezírko, které je&nbsp;vlastně stojatá vodní plocha, asi tak padesát yardů široká a&nbsp;kolem dokola obrostlá rákosím, leží na&nbsp;samé hranici mezi hatherleyským statkem a&nbsp;soukromým parkem zámožného pana Turnera. Za&nbsp;lesem, který je&nbsp;lemuje na&nbsp;druhém břehu, jsme viděli červené zubaté věžičky, označující, kde hraničí sídlo bohatého velkostatkáře. Na&nbsp;hatherleyském břehu jezírka byl hustý les a&nbsp;mezi jeho krajem a&nbsp;rákosím vroubícím vodu se&nbsp;táhl jenom úzký pruh mokřinaté trávy, široký asi na&nbsp;dvacet kroků. Lestrade nám ukázal přesné místo, kde byla nalezena mrtvola, a&nbsp;zem tu&nbsp;skutečně byla tak vlhká, že&nbsp;i&nbsp;já&nbsp;jasně rozeznával stopy, které zanechal při svém pádu raněný. Holmes však, jak jsem rozpoznal z&nbsp;jeho dychtivého obličeje a&nbsp;pronikavého pohledu v&nbsp;očích, dovedl vyčíst ze&nbsp;zdusané trávy ještě mnoho jiného. Pobíhal kolem jak pes, když větří stopu, a&nbsp;pak se&nbsp;obrátil k&nbsp;mému společníkovi.</span></p>
          <p class="chunk" data-nb-ref-number="134" data-nb-words="10" data-nb-chars="44"><span class="idea" data-nb-ref-number="134" id="idea134" data-nb-words="10" data-nb-chars="44">„Co jste to&nbsp;hledal v&nbsp;té&nbsp;vodě?“ zeptal se&nbsp;ho.</span></p>
          <p class="chunk" data-nb-ref-number="135" data-nb-words="24" data-nb-chars="121"><span class="idea" data-nb-ref-number="135" id="idea135" data-nb-words="24" data-nb-chars="121">„Jen jsem tam lovil bidlem. Myslel jsem, že&nbsp;by&nbsp;se&nbsp;tam třeba našla nějaká zbraň anebo jiná stopa. Ale jak jste proboha — “</span></p>
          <p class="chunk" data-nb-ref-number="136" data-nb-words="303" data-nb-chars="1711"><span class="idea" data-nb-ref-number="136" id="idea136" data-nb-words="303" data-nb-chars="1711">„Pst! pst! Teď nemám čas. Nechal jste stopy té&nbsp;vaší levé, poněkud dovnitř stočené nohy všude kolem. Dokázal by&nbsp;je&nbsp;sledovat i&nbsp;krtek a&nbsp;tady mi&nbsp;mizí v&nbsp;rákosí. Ach, jak to&nbsp;mohlo být jednoduché, jen se&nbsp;sem dostat, než se&nbsp;sem přihnali jak stádo buvolů a&nbsp;všechno kolem tu&nbsp;podupali. Sem přišla například skupinka s&nbsp;vrátným a&nbsp;ti&nbsp;lidé mi&nbsp;zašlapali všechny otisky na&nbsp;šest až&nbsp;osm stop kolem mrtvého. Ale tady vidíme troje docela jasné stopy jedněch bot.“ Vytáhl lupu, lehl si&nbsp;na&nbsp;nepromokavý plášť, aby se&nbsp;mohl lépe podívat, a&nbsp;přitom ustavičně mluvil, spíš sám k&nbsp;sobě než k&nbsp;nám. „Tohle jsou stopy mladého McCarthyho. Dvakrát šel docela normálně, ale jednou utíkal tak rychle, že&nbsp;má&nbsp;podrážky hluboce vyznačené a&nbsp;podpatky stěží znát. To&nbsp;jenom potvrzuje jeho výpověď. Utíkal, když spatřil otce ležet na&nbsp;zemi. Pak jsou tu&nbsp;stopy jeho otce, jak si&nbsp;to&nbsp;rázoval sem a&nbsp;tam. A&nbsp;copak je&nbsp;tohle? Otisk pažby, jak se&nbsp;syn zastavil a&nbsp;naslouchal. A&nbsp;tohle? Ha, ha! Copak to&nbsp;tu&nbsp;máme? Jakési kradmé kroky, jako by&nbsp;někdo našlapoval po&nbsp;špičkách. A&nbsp;v&nbsp;takových čtverhranných, úplně zvláštních botách! Přicházejí, odcházejí a&nbsp;zase se&nbsp;vracejí — samozřejmě — pro ten plášť! A&nbsp;odkudpak přišly?“ Holmes běhal sem a&nbsp;tam, tu&nbsp;ztratil stopu a&nbsp;zase ji&nbsp;nalézal, až&nbsp;jsme konečně stanuli na&nbsp;samém kraji lesa ve&nbsp;stínu rozložitého buku, nejvyššího stromu v&nbsp;okolí. Holmes sledoval stopu až&nbsp;za&nbsp;strom a&nbsp;znovu si&nbsp;se&nbsp;spokojeným výkřikem lehl na&nbsp;zem. Dlouho tam zůstal ležet, převracel listí a&nbsp;uschlé větvičky, sbíral do&nbsp;obálky něco, co&nbsp;vypadalo jak pouhá hlína, a&nbsp;zkoumal lupou nejenom zem, ale i&nbsp;kůru stromu, kam až&nbsp;dosáhl. V&nbsp;mechu našel ležet ostrý kámen a&nbsp;pečlivě si&nbsp;jej prohlédl a&nbsp;ponechal. Pak šel po&nbsp;pěšince lesem až&nbsp;k&nbsp;místu, kde ústila na&nbsp;silnici a&nbsp;stopy mizely.</span></p>
          <p class="chunk" data-nb-ref-number="137" data-nb-words="53" data-nb-chars="303"><span class="idea" data-nb-ref-number="137" id="idea137" data-nb-words="53" data-nb-chars="303">„Byl to&nbsp;velmi pozoruhodný případ,“ poznamenal, už&nbsp;zase ve&nbsp;své obvyklé náladě. „Ten šedý domek napravo je&nbsp;jistě vrátnice. Na&nbsp;chvilku se&nbsp;tam zastavím, trochu si&nbsp;porozprávím s&nbsp;vrátným a&nbsp;možná že&nbsp;napíši i&nbsp;pár řádek. Jakmile budu hotov, můžeme se&nbsp;vrátit na&nbsp;oběd. Zajděte zatím k&nbsp;drožce a&nbsp;já&nbsp;vás brzy doženu.“</span></p>
          <p class="chunk" data-nb-ref-number="138" data-nb-words="24" data-nb-chars="126"><span class="idea" data-nb-ref-number="138" id="idea138" data-nb-words="24" data-nb-chars="126">Asi za&nbsp;deset minut jsme už&nbsp;opět seděli v&nbsp;kočáru a&nbsp;ujížděli zpět do&nbsp;Rossu. Holmes pořád ještě držel kámen, který sebral v&nbsp;lese.</span></p>
          <p class="chunk" data-nb-ref-number="139" data-nb-words="15" data-nb-chars="103"><span class="idea" data-nb-ref-number="139" id="idea139" data-nb-words="15" data-nb-chars="103">„Ten by&nbsp;vás mohl zajímat, Lestrade,“ poznamenal a&nbsp;ukázal kámen detektivovi. „Byla jím spáchána vražda.“</span></p>
          <p class="chunk" data-nb-ref-number="140" data-nb-words="5" data-nb-chars="29"><span class="idea" data-nb-ref-number="140" id="idea140" data-nb-words="5" data-nb-chars="29">„Nevidím na&nbsp;něm žádné stopy.“</span></p>
          <p class="chunk" data-nb-ref-number="141" data-nb-words="5" data-nb-chars="23"><span class="idea" data-nb-ref-number="141" id="idea141" data-nb-words="5" data-nb-chars="23">„A také na&nbsp;něm nejsou.“</span></p>
          <p class="chunk" data-nb-ref-number="142" data-nb-words="5" data-nb-chars="23"><span class="idea" data-nb-ref-number="142" id="idea142" data-nb-words="5" data-nb-chars="23">„Tak jak to&nbsp;tedy víte?“</span></p>
          <p class="chunk" data-nb-ref-number="143" data-nb-words="25" data-nb-chars="147"><span class="idea" data-nb-ref-number="143" id="idea143" data-nb-words="25" data-nb-chars="147">„Rostla pod ním tráva. Ležel tam jenom pár dní. A&nbsp;nikde kolem jsem nenašel místo, odkud byl sebrán. Odpovídá zraněním. A&nbsp;jinou zbraň jsme nenašli.“</span></p>
          <p class="chunk" data-nb-ref-number="144" data-nb-words="3" data-nb-chars="12"><span class="idea" data-nb-ref-number="144" id="idea144" data-nb-words="3" data-nb-chars="12">„A co&nbsp;vrah?“</span></p>
          <p class="chunk" data-nb-ref-number="145" data-nb-words="47" data-nb-chars="284"><span class="idea" data-nb-ref-number="145" id="idea145" data-nb-words="47" data-nb-chars="284">„Je vysoký, levák, napadá na&nbsp;pravou nohu, chodí v&nbsp;loveckých botách se&nbsp;silnými podrážkami a&nbsp;v&nbsp;šedém plášti, kouří indické doutníky, používá při tom špičky a&nbsp;v&nbsp;kapse nosí tupý nožík. Mohl bych uvést několik dalších podrobností, ale tyto vám snad ve&nbsp;vašem pátrání už&nbsp;dostatečně pomohou.“</span></p>
          <p class="chunk" data-nb-ref-number="146" data-nb-words="22" data-nb-chars="147"><span class="idea" data-nb-ref-number="146" id="idea146" data-nb-words="22" data-nb-chars="147">Lestrade se&nbsp;zasmál. „Pořád jsem bohužel ještě skeptický,“ řekl. „Jsou to&nbsp;moc zajímavé teorie, ale my&nbsp;musíme jednat s&nbsp;tvrdošíjnou britskou porotou.“</span></p>
          <p class="chunk" data-nb-ref-number="147" data-nb-words="30" data-nb-chars="202"><span class="idea" data-nb-ref-number="147" id="idea147" data-nb-words="30" data-nb-chars="202">„Nous verrons,“ odpověděl Holmes klidně. „Pracujte si&nbsp;podle vlastní metody, a&nbsp;já&nbsp;budu postupovat podle své. Odpoledne j&nbsp;sem však velmi zaneprázdněn a&nbsp;večerním vlakem se&nbsp;pravděpodobně vracím do&nbsp;Londýna.“</span></p>
          <p class="chunk" data-nb-ref-number="148" data-nb-words="5" data-nb-chars="37"><span class="idea" data-nb-ref-number="148" id="idea148" data-nb-words="5" data-nb-chars="37">„To necháte svůj případ nedokončený?“</span></p>
          <p class="chunk" data-nb-ref-number="149" data-nb-words="4" data-nb-chars="25"><span class="idea" data-nb-ref-number="149" id="idea149" data-nb-words="4" data-nb-chars="25">„Nikoli, už&nbsp;je&nbsp;dokončen.“</span></p>
          <p class="chunk" data-nb-ref-number="150" data-nb-words="4" data-nb-chars="19"><span class="idea" data-nb-ref-number="150" id="idea150" data-nb-words="4" data-nb-chars="19">„Ale co&nbsp;ta&nbsp;záhada?“</span></p>
          <p class="chunk" data-nb-ref-number="151" data-nb-words="2" data-nb-chars="14"><span class="idea" data-nb-ref-number="151" id="idea151" data-nb-words="2" data-nb-chars="14">„Je vyřešena.“</span></p>
          <p class="chunk" data-nb-ref-number="152" data-nb-words="5" data-nb-chars="27"><span class="idea" data-nb-ref-number="152" id="idea152" data-nb-words="5" data-nb-chars="27">„A kdo je&nbsp;tedy pachatelem?“</span></p>
          <p class="chunk" data-nb-ref-number="153" data-nb-words="5" data-nb-chars="37"><span class="idea" data-nb-ref-number="153" id="idea153" data-nb-words="5" data-nb-chars="37">„Gentleman, kterého jsem vám popsal.“</span></p>
          <p class="chunk" data-nb-ref-number="154" data-nb-words="4" data-nb-chars="16"><span class="idea" data-nb-ref-number="154" id="idea154" data-nb-words="4" data-nb-chars="16">„Ale kdo to&nbsp;je?“</span></p>
          <p class="chunk" data-nb-ref-number="155" data-nb-words="12" data-nb-chars="75"><span class="idea" data-nb-ref-number="155" id="idea155" data-nb-words="12" data-nb-chars="75">„Jistě nebude tak těžko k&nbsp;nalezení. Zdejší kraj není zvlášť hustě osídlen.“</span></p>
          <p class="chunk" data-nb-ref-number="156" data-nb-words="40" data-nb-chars="229"><span class="idea" data-nb-ref-number="156" id="idea156" data-nb-words="40" data-nb-chars="229">Lestrade pokrčil rameny. „Já jsem praktický člověk,“ řekl, „a opravdu si&nbsp;nemohu dovolit běhat z&nbsp;místa na&nbsp;místo a&nbsp;shánět se&nbsp;po&nbsp;nějakém pánovi, který je&nbsp;levák a&nbsp;napadá na&nbsp;jednu nohu. Ještě bych byl pro smích celému Scotland Yardu.“</span></p>
          <p class="chunk" data-nb-ref-number="157" data-nb-words="57" data-nb-chars="343"><span class="idea" data-nb-ref-number="157" id="idea157" data-nb-words="57" data-nb-chars="343">„Dobrá,“ řekl Holmes klidně. „Dal jsem vám příležitost. Ale tady už&nbsp;přece bydlíte. Sbohem. Než odjedu, pošlu vám ještě pár řádek.“ Zanechali jsme Lestrada u&nbsp;jeho hostince a&nbsp;rozjeli se&nbsp;do&nbsp;svého hotelu, kde už&nbsp;nás na&nbsp;stole čekal studený oběd. Holmes mlčel, ponořen do&nbsp;svých myšlenek, na&nbsp;tváři bolestný výraz člověka, který najednou neví, co&nbsp;dál.</span></p>
          <p class="chunk" data-nb-ref-number="158" data-nb-words="41" data-nb-chars="243"><span class="idea" data-nb-ref-number="158" id="idea158" data-nb-words="41" data-nb-chars="243">„Poslyšte, Watsone,“ řekl, když nám sklidili se&nbsp;stolu, „poseďte jen tak na&nbsp;židli a&nbsp;dovolte mi, abych vám chvilku kázal. Nevím dost dobře, co&nbsp;dělat, a&nbsp;byl bych vám velmi povděčen, kdybyste mi&nbsp;poradil. Zapalte si&nbsp;doutník a&nbsp;dovolte, abych začal.“</span></p>
          <p class="chunk" data-nb-ref-number="159" data-nb-words="3" data-nb-chars="21"><span class="idea" data-nb-ref-number="159" id="idea159" data-nb-words="3" data-nb-chars="21">„Prosím vás, mluvte.“</span></p>
          <p class="chunk" data-nb-ref-number="160" data-nb-words="97" data-nb-chars="586"><span class="idea" data-nb-ref-number="160" id="idea160" data-nb-words="97" data-nb-chars="586">„Když jsme uvažovali o&nbsp;tomto případu, oba nás na&nbsp;vyprávění mladého McCarthyho zarazily ihned dva body, i&nbsp;když podle mého názoru svědčily v&nbsp;jeho prospěch, a&nbsp;podle vašeho proti němu. Byla to&nbsp;jednak okolnost, že&nbsp;podle McCarthyho výpovědi zavolal jeho otec ,Kuí!’, ještě než syna spatřil. A&nbsp;potom ta&nbsp;podivná zmínka umírajícího o&nbsp;jakési kryse. Těsně před smrtí zamumlal otec několik slov, chápete, ale syn z&nbsp;toho rozuměl, jen jako kdyby říkal ,ta krysa! ‘, ostatní nezachytil. Naše pátrání musí tedy začít od&nbsp;těchto dvou bodů a&nbsp;přistoupíme k&nbsp;němu s&nbsp;předpokladem, že&nbsp;mladý muž mluvil pravdu.“</span></p>
          <p class="chunk" data-nb-ref-number="161" data-nb-words="6" data-nb-chars="34"><span class="idea" data-nb-ref-number="161" id="idea161" data-nb-words="6" data-nb-chars="34">„Jak si&nbsp;tedy vysvětlit to&nbsp;,Kuí!’?“</span></p>
          <p class="chunk" data-nb-ref-number="162" data-nb-words="70" data-nb-chars="424"><span class="idea" data-nb-ref-number="162" id="idea162" data-nb-words="70" data-nb-chars="424">„Je přece jasné, že&nbsp;neplatilo synovi. Otec se&nbsp;v&nbsp;té&nbsp;chvíli ještě domníval, že&nbsp;syn je&nbsp;někde v&nbsp;Bristolu. A&nbsp;mladík ho&nbsp;zaslechl jen čirou náhodou. Tím Kuí! chtěl starý McCarthy upoutat pozornost někoho, s&nbsp;kým měl smluvenu schůzku. Kuí! je&nbsp;však výrazně australský pokřik, užívaný běžně mezi Australany. Můžeme tedy téměř a&nbsp;jistotou předpokládat, že&nbsp;McCarthy se&nbsp;měl u&nbsp;Boscombského jezírka sejít s&nbsp;někým, kdo byl kdysi v&nbsp;Austrálii.“</span></p>
          <p class="chunk" data-nb-ref-number="163" data-nb-words="6" data-nb-chars="31"><span class="idea" data-nb-ref-number="163" id="idea163" data-nb-words="6" data-nb-chars="31">„Co však má&nbsp;znamenat ta&nbsp;krysa?“</span></p>
          <p class="chunk" data-nb-ref-number="164" data-nb-words="37" data-nb-chars="222"><span class="idea" data-nb-ref-number="164" id="idea164" data-nb-words="37" data-nb-chars="222">Sherlock Holmes vyndal z&nbsp;kapsy složený papír a&nbsp;rozprostřel jej na&nbsp;stole. „Je to&nbsp;mapa australské kolonie,“ řekl. „Vyžádal jsem si&nbsp;ji&nbsp;včera v&nbsp;noci telegraficky z&nbsp;Bristolu,“ Zakryl rukou část mapy. „Co tady čtete?“ zeptal se.</span></p>
          <p class="chunk" data-nb-ref-number="165" data-nb-words="3" data-nb-chars="22"><span class="idea" data-nb-ref-number="165" id="idea165" data-nb-words="3" data-nb-chars="22">„ISA,“ odpověděl jsem.</span></p>
          <p class="chunk" data-nb-ref-number="166" data-nb-words="4" data-nb-chars="22"><span class="idea" data-nb-ref-number="166" id="idea166" data-nb-words="4" data-nb-chars="22">„A teď?“ pozvedl ruku.</span></p>
          <p class="chunk" data-nb-ref-number="167" data-nb-words="2" data-nb-chars="12"><span class="idea" data-nb-ref-number="167" id="idea167" data-nb-words="2" data-nb-chars="12">„MOUNT ISA.“</span></p>
          <p class="chunk" data-nb-ref-number="168" data-nb-words="31" data-nb-chars="176"><span class="idea" data-nb-ref-number="168" id="idea168" data-nb-words="31" data-nb-chars="176">„Přesně tak. To&nbsp;bylo také slovo, které umírající vyřkl, ale z&nbsp;něhož syn jen nejasně zachytil poslední dvě slabiky. Snažil se&nbsp;vyslovit jméno svého vraha. Ten a&nbsp;ten z&nbsp;Mount Isa.“</span></p>
          <p class="chunk" data-nb-ref-number="169" data-nb-words="6" data-nb-chars="32"><span class="idea" data-nb-ref-number="169" id="idea169" data-nb-words="6" data-nb-chars="32">„Ale to&nbsp;je&nbsp;úžasné,“ zvolal jsem.</span></p>
          <p class="chunk" data-nb-ref-number="170" data-nb-words="44" data-nb-chars="271"><span class="idea" data-nb-ref-number="170" id="idea170" data-nb-words="44" data-nb-chars="271">„Je to&nbsp;přece naprosto jasné. Nato jsem ovšem podstatně zúžil své pole pátrání. Třetí bod, který je&nbsp;zcela nepochybný, chceme-li pokládat synovu výpověď za&nbsp;pravdivou, je&nbsp;onen šedý plášť. Z&nbsp;úplné mlhoviny jsme tedy dospěli k&nbsp;představě Australana z&nbsp;Mount Isa v&nbsp;šedém plášti.“</span></p>
          <p class="chunk" data-nb-ref-number="171" data-nb-words="2" data-nb-chars="14"><span class="idea" data-nb-ref-number="171" id="idea171" data-nb-words="2" data-nb-chars="14">„Máte pravdu.“</span></p>
          <p class="chunk" data-nb-ref-number="172" data-nb-words="29" data-nb-chars="150"><span class="idea" data-nb-ref-number="172" id="idea172" data-nb-words="29" data-nb-chars="150">„A navíc takového, který je&nbsp;v&nbsp;kraji doma, protože k&nbsp;jezírku se&nbsp;dá&nbsp;jít jen přes statek nebo přes panství, a&nbsp;tam by&nbsp;se&nbsp;stěží mohl potulovat někdo cizí.“</span></p>
          <p class="chunk" data-nb-ref-number="173" data-nb-words="3" data-nb-chars="18"><span class="idea" data-nb-ref-number="173" id="idea173" data-nb-words="3" data-nb-chars="18">„To jistě nemohl.“</span></p>
          <p class="chunk" data-nb-ref-number="174" data-nb-words="31" data-nb-chars="200"><span class="idea" data-nb-ref-number="174" id="idea174" data-nb-words="31" data-nb-chars="200">„A teď přicházíme k&nbsp;naší dnešní výpravě. Prozkoumáním místa činu jsem vypátral nepatrné podrobnosti, s&nbsp;nimiž jsem seznámil i&nbsp;toho tupce Lestrada, aby už&nbsp;aspoň pochopil, o&nbsp;jakého zločince vlastně jde.“</span></p>
          <p class="chunk" data-nb-ref-number="175" data-nb-words="6" data-nb-chars="35"><span class="idea" data-nb-ref-number="175" id="idea175" data-nb-words="6" data-nb-chars="35">„Ale jak jste je&nbsp;vlastně vypátral?“</span></p>
          <p class="chunk" data-nb-ref-number="176" data-nb-words="10" data-nb-chars="79"><span class="idea" data-nb-ref-number="176" id="idea176" data-nb-words="10" data-nb-chars="79">„Znale přece mou metodu. Je&nbsp;založena na&nbsp;sledování nejnepatrnějších maličkostí.“</span></p>
          <p class="chunk" data-nb-ref-number="177" data-nb-words="25" data-nb-chars="132"><span class="idea" data-nb-ref-number="177" id="idea177" data-nb-words="25" data-nb-chars="132">„Chápu, že&nbsp;jste mohl zhruba stanovit jeho výšku, když jste si&nbsp;přeměřil délku kroku. A&nbsp;ze&nbsp;stop se&nbsp;dá&nbsp;jistě i&nbsp;usoudit, jaké měl boty.“</span></p>
          <p class="chunk" data-nb-ref-number="178" data-nb-words="7" data-nb-chars="37"><span class="idea" data-nb-ref-number="178" id="idea178" data-nb-words="7" data-nb-chars="37">„Ano, a&nbsp;byly to&nbsp;velmi zvláštní boty.“</span></p>
          <p class="chunk" data-nb-ref-number="179" data-nb-words="8" data-nb-chars="39"><span class="idea" data-nb-ref-number="179" id="idea179" data-nb-words="8" data-nb-chars="39">„Jak jste však přišel na&nbsp;to, že&nbsp;kulhá?“</span></p>
          <p class="chunk" data-nb-ref-number="180" data-nb-words="23" data-nb-chars="127"><span class="idea" data-nb-ref-number="180" id="idea180" data-nb-words="23" data-nb-chars="127">„Stopa pravé nohy byla vždy méně znatelná než stopa nohy levé. Méně na&nbsp;ni&nbsp;totiž našlapoval. A&nbsp;proč? Protože kulhá — je&nbsp;chromý.“</span></p>
          <p class="chunk" data-nb-ref-number="181" data-nb-words="6" data-nb-chars="26"><span class="idea" data-nb-ref-number="181" id="idea181" data-nb-words="6" data-nb-chars="26">„A jak víte, že&nbsp;je&nbsp;levák?“</span></p>
          <p class="chunk" data-nb-ref-number="182" data-nb-words="118" data-nb-chars="729"><span class="idea" data-nb-ref-number="182" id="idea182" data-nb-words="118" data-nb-chars="729">„Samotného vás přece zarazil způsob zranění, jak jej při vyšetřování uvedl místní lékař. Rána dopadla zezadu, z&nbsp;těsné blízkosti, a&nbsp;přece na&nbsp;levou stranu. Jak jinak se&nbsp;to&nbsp;dá&nbsp;vysvětlit, než že&nbsp;ji&nbsp;zasadil levák? Stál celou tu&nbsp;dobu za&nbsp;stromem, když otec hovořil se&nbsp;synem. Dokonce tam i&nbsp;kouřil. Našel jsem popel doutníku, a&nbsp;protože mám určité speciální znalosti o&nbsp;druzích tabáku, mohu prohlásil, že&nbsp;to&nbsp;byl doutník indický. Jak víte, trochu jsem se&nbsp;tomu předmětu věnoval a&nbsp;napsal jsem malou monografii o&nbsp;popelu ze&nbsp;sto čtyřiceti různých druhů lulkového, doutníkového a&nbsp;cigaretového tabáku. Když jsem nalezl popel, hledal jsem kolem a&nbsp;objevil v&nbsp;mechu odhozeného špačka. Pochází z&nbsp;indického doutníku značky, která se&nbsp;vyrábí v&nbsp;Rotterdamu.“</span></p>
          <p class="chunk" data-nb-ref-number="183" data-nb-words="4" data-nb-chars="19"><span class="idea" data-nb-ref-number="183" id="idea183" data-nb-words="4" data-nb-chars="19">„Ale co&nbsp;ta&nbsp;špička?“</span></p>
          <p class="chunk" data-nb-ref-number="184" data-nb-words="34" data-nb-chars="197"><span class="idea" data-nb-ref-number="184" id="idea184" data-nb-words="34" data-nb-chars="197">„Zjistil jsem, že&nbsp;vrah nedržel konec doutníku v&nbsp;ústech, a&nbsp;že&nbsp;tedy zřejmě užívá špičky. Konec doutníku nebyl ukousnut, ale uříznut, ale řez nebyl čistý, z&nbsp;čehož jsem vyvodil, že&nbsp;má&nbsp;dost tupý nožík.“</span></p>
          <p class="chunk" data-nb-ref-number="185" data-nb-words="43" data-nb-chars="251"><span class="idea" data-nb-ref-number="185" id="idea185" data-nb-words="43" data-nb-chars="251">„Holmesi,“ řekl jsem, „zatáhl jste kolem toho muže síť, že&nbsp;pro něj není již úniku, a&nbsp;zachránil jste nevinný lidský život, jako kdybyste přeřízl vlastníma rukama provaz, na&nbsp;kterém měl být ten chlapec pověšen. Chápu již, kam tím vším míříte. Viník je&nbsp;-“</span></p>
          <p class="chunk" data-nb-ref-number="186" data-nb-words="15" data-nb-chars="103"><span class="idea" data-nb-ref-number="186" id="idea186" data-nb-words="15" data-nb-chars="103">„Pan John Turner,“ zvolal hotelový vrátný, otevřel dveře našeho obývacího pokoje a&nbsp;uvedl dovnitř hosta.</span></p>
          <p class="chunk" data-nb-ref-number="187" data-nb-words="79" data-nb-chars="507"><span class="idea" data-nb-ref-number="187" id="idea187" data-nb-words="79" data-nb-chars="507">Vstoupil muž vskutku podivuhodného a&nbsp;velkolepého zjevu. Pomalý kulhavý krok a&nbsp;schýlená ramena mu&nbsp;dodávaly zdání vysokého stáří, avšak tvrdé, hluboko vryté, jakoby z&nbsp;kamene tesané rysy a&nbsp;mohutné paže i&nbsp;nohy prozrazovaly, že&nbsp;je&nbsp;mimořádně silného těla i&nbsp;ducha. Zcuchaný vous, prošedivělé vlasy a&nbsp;rozsochaté převislé obočí dodávaly jeho vzezření důstojnosti a&nbsp;síly, ale v&nbsp;obličeji byl popelavě bílý a&nbsp;rty i&nbsp;chřípí měl namodralá. Na&nbsp;první pohled mi&nbsp;bylo jasné, že&nbsp;ho&nbsp;souží jakási nevyléčitelná chronická choroba.</span></p>
          <p class="chunk" data-nb-ref-number="188" data-nb-words="13" data-nb-chars="78"><span class="idea" data-nb-ref-number="188" id="idea188" data-nb-words="13" data-nb-chars="78">„Sedněte si&nbsp;prosím na&nbsp;pohovku,“ řekl mu&nbsp;Holmes jemně. „Dostal jste můj dopis?“</span></p>
          <p class="chunk" data-nb-ref-number="189" data-nb-words="18" data-nb-chars="97"><span class="idea" data-nb-ref-number="189" id="idea189" data-nb-words="18" data-nb-chars="97">„Ano, přinesl mi&nbsp;ho&nbsp;vrátný. Píšete mi, že&nbsp;byste se&nbsp;rád se&nbsp;mnou sešel, aby se&nbsp;zabránilo skandálu.“</span></p>
          <p class="chunk" data-nb-ref-number="190" data-nb-words="13" data-nb-chars="72"><span class="idea" data-nb-ref-number="190" id="idea190" data-nb-words="13" data-nb-chars="72">„Obával jsem se, že&nbsp;má&nbsp;návštěva v&nbsp;Hallu by&nbsp;mohla vyvolat zbytečné řeči.“</span></p>
          <p class="chunk" data-nb-ref-number="191" data-nb-words="27" data-nb-chars="154"><span class="idea" data-nb-ref-number="191" id="idea191" data-nb-words="27" data-nb-chars="154">„A proč jste se&nbsp;mnou chtěl mluvit?“ Starec pohlédl na&nbsp;mého přítele se&nbsp;zoufalstvím ve&nbsp;vyčerpaných očích, jako by&nbsp;se&nbsp;mu&nbsp;dostalo na&nbsp;jeho otázku již odpovědi.</span></p>
          <p class="chunk" data-nb-ref-number="192" data-nb-words="19" data-nb-chars="105"><span class="idea" data-nb-ref-number="192" id="idea192" data-nb-words="19" data-nb-chars="105">„Ano,“ řekl Holmes, spíše jako by&nbsp;odpovídal na&nbsp;jeho pohled než slova. „Je tomu tak. Vím vše o&nbsp;McCarthym.“</span></p>
          <p class="chunk" data-nb-ref-number="193" data-nb-words="33" data-nb-chars="208"><span class="idea" data-nb-ref-number="193" id="idea193" data-nb-words="33" data-nb-chars="208">Stařec zabořil tvář do&nbsp;dlaní. „Bůh mi&nbsp;buď milostiv!“ zvolal. „Ale věřte mi, nikdy bych nepřipustil, aby tomu chlapci zkřivili vlásek. Dávám vám svoje slovo, že&nbsp;bych byl promluvil, kdyby mu&nbsp;hrozilo odsouzení.“</span></p>
          <p class="chunk" data-nb-ref-number="194" data-nb-words="9" data-nb-chars="49"><span class="idea" data-nb-ref-number="194" id="idea194" data-nb-words="9" data-nb-chars="49">„Jsem rád, že&nbsp;mi&nbsp;to&nbsp;říkáte,“ pravil Holmes vážně.</span></p>
          <p class="chunk" data-nb-ref-number="195" data-nb-words="28" data-nb-chars="138"><span class="idea" data-nb-ref-number="195" id="idea195" data-nb-words="28" data-nb-chars="138">„Byl bych se&nbsp;přiznal už&nbsp;dávno, nebýt mé&nbsp;drahé dcery. Jenomže by&nbsp;jí&nbsp;to&nbsp;zlomilo srdce — a&nbsp;jistě ji&nbsp;úplně zdrtí, až&nbsp;se&nbsp;doví, že&nbsp;jsem zatčen.“</span></p>
          <p class="chunk" data-nb-ref-number="196" data-nb-words="7" data-nb-chars="42"><span class="idea" data-nb-ref-number="196" id="idea196" data-nb-words="7" data-nb-chars="42">„Tak daleko to&nbsp;dojít nemusí,“ řekl Holmes.</span></p>
          <p class="chunk" data-nb-ref-number="197" data-nb-words="3" data-nb-chars="15"><span class="idea" data-nb-ref-number="197" id="idea197" data-nb-words="3" data-nb-chars="15">„Co to&nbsp;říkáte?“</span></p>
          <p class="chunk" data-nb-ref-number="198" data-nb-words="25" data-nb-chars="153"><span class="idea" data-nb-ref-number="198" id="idea198" data-nb-words="25" data-nb-chars="153">„Nejsem tu&nbsp;přece oficiálně. Jak jsem se&nbsp;dověděl, vyžádala si&nbsp;moji přítomnost vaše dcera, a&nbsp;jednám v&nbsp;jejím zájmu. Mladý McCarthy však musí být propuštěn.“</span></p>
          <p class="chunk" data-nb-ref-number="199" data-nb-words="29" data-nb-chars="185"><span class="idea" data-nb-ref-number="199" id="idea199" data-nb-words="29" data-nb-chars="185">„Jsem umírající člověk,“ řekl starý Turner. „Už léta trpím cukrovkou. A&nbsp;lékař pochybuje, že&nbsp;se&nbsp;dožiji příštího měsíce. Ale stejně bych raději zemřel pod vlastní střechou než ve&nbsp;vězení.“</span></p>
          <p class="chunk" data-nb-ref-number="200" data-nb-words="60" data-nb-chars="362"><span class="idea" data-nb-ref-number="200" id="idea200" data-nb-words="60" data-nb-chars="362">Holmes vstal a&nbsp;usadil se&nbsp;u&nbsp;stolu s&nbsp;perem v&nbsp;ruce a&nbsp;stohem papírů před sebou. „Hlavně nám řekněte pravdu,“ pravil. „Zaznamenám si&nbsp;všechna fakta. Pak mi&nbsp;to&nbsp;podepíšete a&nbsp;tady pan Watson to&nbsp;dosvědčí. Použiji vaší výpovědi jen v&nbsp;krajním případě, kdybych už&nbsp;jinak nemohl mladého McCarthyho zachránit. Slibuji vám, že&nbsp;pokud to&nbsp;nebude naprosto nutné, nepoužiji jí&nbsp;vůbec.“</span></p>
          <p class="chunk" data-nb-ref-number="201" data-nb-words="42" data-nb-chars="235"><span class="idea" data-nb-ref-number="201" id="idea201" data-nb-words="42" data-nb-chars="235">„Stejně už&nbsp;na&nbsp;tom nesejde,“ řekl stařec. „Tak jako tak se&nbsp;soudu asi nedožiji, takže mi&nbsp;na&nbsp;tom nezáleží, ale rád bych toho otřesu ušetřil Alici. A&nbsp;teď vám všechno vysvětlím. Odehrávalo se&nbsp;to&nbsp;hodně dlouho, ale vypovím vám to&nbsp;v&nbsp;krátkosti.</span></p>
          <p class="chunk" data-nb-ref-number="202" data-nb-words="54" data-nb-chars="286"><span class="idea" data-nb-ref-number="202" id="idea202" data-nb-words="54" data-nb-chars="286">Vy&nbsp;jste toho mrtvého McCarthyho neznal. Ale byl to&nbsp;ztělesněný ďábel, to&nbsp;vám mohu říci na&nbsp;dobré svědomí. Bůh vás chraň, abyste upadl do&nbsp;spárů člověka, jako byl on. Dvacet let mě&nbsp;držel v&nbsp;kleštích a&nbsp;zničil mi&nbsp;celý život. Nejdřív vám řeknu, jak se&nbsp;stalo, že&nbsp;jsem se&nbsp;tak dostal do&nbsp;jeho moci.</span></p>
          <p class="chunk" data-nb-ref-number="203" data-nb-words="88" data-nb-chars="506"><span class="idea" data-nb-ref-number="203" id="idea203" data-nb-words="88" data-nb-chars="506">Bylo to&nbsp;na&nbsp;počátku šedesátých let na&nbsp;zlatých nalezištích. Byl jsem tehdy mladý chasník, horkokrevný a&nbsp;bezstarostný, ke&nbsp;všemu ochotný, zapadl jsem do&nbsp;špatné společnosti, dal jsem se&nbsp;na&nbsp;pití, zábor mi&nbsp;nevyšel, a&nbsp;nakonec jsem se&nbsp;začal toulat bušem a&nbsp;stručně řečeno stal se&nbsp;tím, čemu tu&nbsp;říkáte loupežník. Bylo nás šest a&nbsp;žili jsme si&nbsp;divoce a&nbsp;volně, občas jsme vyloupili nějakou tu&nbsp;farmu nebo přepadli vozy cestou z&nbsp;naleziště. Říkali mi&nbsp;tehdy Jack z&nbsp;Mount Isa a&nbsp;v&nbsp;kolonii si&nbsp;Jackovu partu ještě dobře pamatují.</span></p>
          <p class="chunk" data-nb-ref-number="204" data-nb-words="245" data-nb-chars="1358"><span class="idea" data-nb-ref-number="204" id="idea204" data-nb-words="245" data-nb-chars="1358">Jednou putoval z&nbsp;Mount Isa do&nbsp;Melbourne konvoj se&nbsp;zlatem a&nbsp;my&nbsp;jsme si&nbsp;na&nbsp;něj počkali a&nbsp;přepadli ho. Doprovázelo ho&nbsp;šest vojáků a&nbsp;nás bylo také šest, takže síly byly taktak vyrovnané, ale hned při první přestřelce jsme jim srazili čtyři muže ze&nbsp;sedla. Jenže než jsme se&nbsp;dostali k&nbsp;vaku, padli tři naši chlapci mrtví k&nbsp;zemi. Přiložil jsem pistoli k&nbsp;hlavě vozky, což byl právě ten chlap, McCarthy. Při všem, co&nbsp;je&nbsp;mi&nbsp;svaté, ještě dnes lituji, že&nbsp;jsem ho&nbsp;tehdy nezastřelil, ale ušetřil jsem ho, i&nbsp;když jsem viděl, jak si&nbsp;mě&nbsp;prohlíží těma svýma baziliščíma malýma očima, jako by&nbsp;si&nbsp;chtěl zapamatovat každý můj rys. Ujeli jsme i&nbsp;se&nbsp;zlatem, stali se&nbsp;z&nbsp;nás boháči, a&nbsp;aniž na&nbsp;nás padlo podezření, rozjeli jsme se&nbsp;do&nbsp;Anglie. Tam jsem se&nbsp;se&nbsp;starými kamarády rozloučil a&nbsp;rozhodl jsem se, že&nbsp;se&nbsp;usadím a&nbsp;začnu vést klidný a&nbsp;slušný život. Koupil jsem si&nbsp;tohle panství, které bylo náhodou zrovna na&nbsp;prodej, a&nbsp;umínil si, že&nbsp;vykonám svými penězi i&nbsp;trochu dobra, abych odčinil, jak jsem je&nbsp;nabyl. Také jsem se&nbsp;oženil, žena mi&nbsp;sice brzy umřela, ale zanechala mi&nbsp;mou drahou malou Alici. Ještě když byla miminko, zdálo se&nbsp;mi, jako by&nbsp;mne tou svou drobnou ručičkou vedla po&nbsp;správné cestě, kterou mi&nbsp;ještě nikdo v&nbsp;životě neukázal. Zkrátka a&nbsp;dobře, obrátil jsem list a&nbsp;všemožně se&nbsp;snažil napravit svoji minulost. Všechno bylo v&nbsp;nejlepším pořádku, dokud mě&nbsp;nedostal do&nbsp;spárů McCarthy.</span></p>
          <p class="chunk" data-nb-ref-number="205" data-nb-words="24" data-nb-chars="125"><span class="idea" data-nb-ref-number="205" id="idea205" data-nb-words="24" data-nb-chars="125">Vyjel jsem si&nbsp;do&nbsp;města projednat nějaké investice a&nbsp;potkal jsem ho&nbsp;na&nbsp;Regent Street. Měl tehdy sotva co&nbsp;na&nbsp;sebe a&nbsp;do&nbsp;žaludku.</span></p>
          <p class="chunk" data-nb-ref-number="206" data-nb-words="53" data-nb-chars="267"><span class="idea" data-nb-ref-number="206" id="idea206" data-nb-words="53" data-nb-chars="267">,Tak a&nbsp;jsme tady, Jacku,’ řekl a&nbsp;chytil mě&nbsp;za&nbsp;rukáv. ,A uvidíš, že&nbsp;ti&nbsp;budem jak vlastní rodina. Jsme dva, já&nbsp;a&nbsp;můj syn, a&nbsp;jistě se&nbsp;o&nbsp;nás postaráš. Když ne&nbsp;— Anglie je&nbsp;přece spořádaná zem a&nbsp;potrpí si&nbsp;na&nbsp;zákony a&nbsp;stačí vždycky jen zavolat, aby přiběhl nějaký policajt.’</span></p>
          <p class="chunk" data-nb-ref-number="207" data-nb-words="107" data-nb-chars="585"><span class="idea" data-nb-ref-number="207" id="idea207" data-nb-words="107" data-nb-chars="585">A&nbsp;tak se&nbsp;se&nbsp;mnou rozjeli do&nbsp;západního kraje, zbavit jsem se&nbsp;jich nemohl, a&nbsp;žili si&nbsp;od&nbsp;té&nbsp;doby zadarmo na&nbsp;mé&nbsp;nejlepší půdě. Neměl jsem chvíli pokoje ani zapomnění, kam jsem se&nbsp;otočil, všude jsem viděl ten škleb na&nbsp;jeho prohnaném obličeji. Všechno se&nbsp;ještě zhoršilo, když dorostla Alice, protože McCarthy brzy pochopil, že&nbsp;mám daleko větší strach, aby se&nbsp;o&nbsp;mé&nbsp;minulosti nedověděla ona, než aby ji&nbsp;nevypátrala policie. Musel dostat, co&nbsp;si&nbsp;zamanul, a&nbsp;jak si&nbsp;jen o&nbsp;něco požádal, bez řečí jsem mu&nbsp;to&nbsp;dal, půdu, peníze, domy, až&nbsp;si&nbsp;nakonec řekl o&nbsp;něco, co&nbsp;jsem mu&nbsp;dát nemohl. Chtěl mou Alici.</span></p>
          <p class="chunk" data-nb-ref-number="208" data-nb-words="101" data-nb-chars="525"><span class="idea" data-nb-ref-number="208" id="idea208" data-nb-words="101" data-nb-chars="525">Víte, syn mu&nbsp;dorostl a&nbsp;stejně tak moje dcera, a&nbsp;protože se&nbsp;o&nbsp;mně vědělo, že&nbsp;na&nbsp;tom jsem špatně se&nbsp;zdravím, usoudil McCarthy, že&nbsp;by&nbsp;nebylo špatné, kdyby synovi padl do&nbsp;rukou celý majetek. Ale v&nbsp;tom jsem byl pevný. Nemohl jsem připustit, aby se&nbsp;jeho prokletý rod smísil s&nbsp;mým, ne&nbsp;snad že&nbsp;by&nbsp;se&nbsp;mi&nbsp;ten chlapec nelíbil, ale měl v&nbsp;sobě jeho krev a&nbsp;to&nbsp;mi&nbsp;stačilo. Neustoupil jsem. McCarthy mi&nbsp;vyhrožoval. Vybízel jsem ho, ať&nbsp;tedy udělá to&nbsp;nejhorší. Měli jsme se&nbsp;sejít na&nbsp;půl cestě mezi našimi domy, u&nbsp;jezírka, a&nbsp;promluvit si&nbsp;o&nbsp;tom.</span></p>
          <p class="chunk" data-nb-ref-number="209" data-nb-words="239" data-nb-chars="1315"><span class="idea" data-nb-ref-number="209" id="idea209" data-nb-words="239" data-nb-chars="1315">Sešel jsem k&nbsp;jezírku, ale McCarthy se&nbsp;právě o&nbsp;něčem domlouval se&nbsp;synem, a&nbsp;tak jsem si&nbsp;vykouřil doutník a&nbsp;čekal za&nbsp;stromem, až&nbsp;bude sám. Jak jsem ho&nbsp;tam však poslouchal, popadl mne strašlivý vztek a&nbsp;roztrpčení. Naléhal na&nbsp;syna, aby se&nbsp;oženil s&nbsp;mou dcerou, úplně bez ohledu, co&nbsp;tomu Alice řekne, jak kdyby to&nbsp;byla nějaká děvka z&nbsp;ulice. Div jsem nezešílel z&nbsp;pomyšlení, že&nbsp;mám být navždy v&nbsp;moci takového člověka a&nbsp;se&nbsp;mnou i&nbsp;ta, kterou mám nadevšecko rád. Copak už&nbsp;jednou nedokáži ta&nbsp;pouta zpřetrhat? Jsem přece umírající člověk a&nbsp;stejně už&nbsp;nemám žádnou naději. Duševně jsem ještě svěží a&nbsp;sil mám také dost, ale můj osud je&nbsp;zpečetěn. Jakou však po&nbsp;sobě zanechám památku a&nbsp;co&nbsp;bude potom s&nbsp;mou dcerou! Obojí by&nbsp;mohlo být zachráněno, kdybych dokázal umlčet ten jedovatý jazyk. Udělal jsem to, pane Holmesi, a&nbsp;udělal bych to&nbsp;zas. Těžce jsem zhřešil, ale dávno jsem to&nbsp;už&nbsp;vykoupil svým mučednickým životem. Nemohl jsem však strpět, aby i&nbsp;moje holčička upadla do&nbsp;tenat, v&nbsp;jakých jsem léta úpěl já. Srazil jsem ho&nbsp;k&nbsp;zemi a&nbsp;necítil při tom výčitky svědomí o&nbsp;nic víc, než kdybych ubíjel odporné jedovaté zvíře. Svým výkřikem přivolal zpátky syna, ale stačil jsem se&nbsp;ještě skrýt v&nbsp;lese a&nbsp;jen na&nbsp;okamžik jsem se&nbsp;musel vrátit pro plášť, který jsem při útěku upustil. A&nbsp;teď jsem vám, pánové, po&nbsp;pravdě řekl všechno, co&nbsp;se&nbsp;tu&nbsp;zběhlo.“</span></p>
          <p class="chunk" data-nb-ref-number="210" data-nb-words="26" data-nb-chars="179"><span class="idea" data-nb-ref-number="210" id="idea210" data-nb-words="26" data-nb-chars="179">„Nepřísluší mi, abych vás soudil,“ pravil Holmes, když stařec podepsal prohlášení, které jsme mu&nbsp;pomohli sepsat. „Modlím se&nbsp;jen, abych sám nikdy nebyl vystaven takovému pokušení.“</span></p>
          <p class="chunk" data-nb-ref-number="211" data-nb-words="13" data-nb-chars="60"><span class="idea" data-nb-ref-number="211" id="idea211" data-nb-words="13" data-nb-chars="60">„I já&nbsp;se&nbsp;za&nbsp;vás budu modlit, pane. A&nbsp;co&nbsp;teď hodláte udělat?“</span></p>
          <p class="chunk" data-nb-ref-number="212" data-nb-words="63" data-nb-chars="372"><span class="idea" data-nb-ref-number="212" id="idea212" data-nb-words="63" data-nb-chars="372">„Vzhledem k&nbsp;vašemu zdraví nic. Jistě jste si&nbsp;sám vědom, že&nbsp;se&nbsp;již brzy budete muset odpovídat před soudem mnohem vyšším, nežli je&nbsp;pozemský. Nechám si&nbsp;vaši zpověď u&nbsp;sebe, ale použiji jí&nbsp;jen v&nbsp;nejnutnějším případě, kdyby byl mladý McCarthy odsouzen. Jinak ji&nbsp;oči žádného smrtelníka nespatří, a&nbsp;ať&nbsp;zemřete, či&nbsp;zůstanete naživu, bude u&nbsp;mne vaše tajemství uloženo jak v&nbsp;hrobě.“</span></p>
          <p class="chunk" data-nb-ref-number="213" data-nb-words="46" data-nb-chars="258"><span class="idea" data-nb-ref-number="213" id="idea213" data-nb-words="46" data-nb-chars="258">„Sbohem tedy,“ pravil stařec vážně. „A až&nbsp;nastane vaše poslední hodinka, nechť vám ji&nbsp;ulehčí pomyšlení, jaký klid jste vnesl do&nbsp;mé&nbsp;duše ve&nbsp;chvíli, kdy se&nbsp;blíží má&nbsp;smrt.“ Pomalu se&nbsp;belhal z&nbsp;pokoje a&nbsp;jeho obrovská postava se&nbsp;těžce a&nbsp;vrávoravě vlekla ke&nbsp;dveřím.</span></p>
          <p class="chunk" data-nb-ref-number="214" data-nb-words="42" data-nb-chars="251"><span class="idea" data-nb-ref-number="214" id="idea214" data-nb-words="42" data-nb-chars="251">„Bůh nám pomáhej,“ řekl Sherlock Holmes po&nbsp;dlouhém mlčení. „Proč si&nbsp;jen osud tak zahrává s&nbsp;ubohými a&nbsp;bezbrannými červíčky? Vždycky když slyším o&nbsp;takovém případě, rozpomenu se&nbsp;na&nbsp;Baxterova slova a&nbsp;řeknu si: Jen z&nbsp;milosti boží tu&nbsp;kráčí Sherlock Holmes.“</span></p>
          <p class="chunk" data-nb-ref-number="215" data-nb-words="59" data-nb-chars="349"><span class="idea" data-nb-ref-number="215" id="idea215" data-nb-words="59" data-nb-chars="349">James McCarthy byl před herefordským soudem na&nbsp;základě řady zjištění, která dal Sherlock Holmes k&nbsp;dispozici jeho obhájci, zproštěn viny. Starý Turner žil ještě sedm měsíců po&nbsp;našem rozhovoru, ale teď je&nbsp;již mrtev a&nbsp;lze jen pevně doufat, že&nbsp;oba mladí lidé spolu budou šťastně žít a&nbsp;nikdy se&nbsp;nedovědí o&nbsp;temném mraku, který spočívá na&nbsp;jejich minulosti.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_020.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-SpBu0HlLbF8ZWrmqieDKv0wbURV3814f+V9ycZ1l8dA="></script>
  </body>
</html>