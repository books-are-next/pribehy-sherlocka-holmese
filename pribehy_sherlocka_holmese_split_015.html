<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="XII - Podivuhodná historie Jonathana Smalla">
    <meta name="apple-mobile-web-app-capable" content="yes">
    <title>XII - Podivuhodná historie Jonathana Smalla • Příběhy Sherlocka Holmese</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pribehy_sherlocka_holmese_split_014.html">
    <link rel="next" href="./pribehy_sherlocka_holmese_split_016.html">
    <meta name="nb-order" content="12">
    <link rel="self" href="pribehy_sherlocka_holmese_split_015.html">
    <meta name="nb-identifier" content="doyle-pribehy-sherlocka-holmese-d6981bf">
    <meta name="nb-role" content="chapter">
  </head>
  <body data-nb-words="9024" data-nb-chars="52736" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="pribehy_sherlocka_holmese_split_003.html">STUDIE V ŠARLATOVÉ</a></li>
        <li><a href="pribehy_sherlocka_holmese_split_004.html">PODPIS ČTYŘ</a></li>
        <li><a href="pribehy_sherlocka_holmese_split_005.html">II - Obeznámení s případem</a></li>
        <li><a href="pribehy_sherlocka_holmese_split_006.html">III - Při hledání řešení</a></li>
        <li><a href="pribehy_sherlocka_holmese_split_007.html">IV – Vyprávění plešatého muže</a></li>
        <li><a href="pribehy_sherlocka_holmese_split_008.html">V – Tragédie v Pondicherry Lodge</a></li>
        <li><a href="pribehy_sherlocka_holmese_split_009.html">VI - Sherlock Holmes podává důkaz</a></li>
        <li><a href="pribehy_sherlocka_holmese_split_010.html">VII - Epizoda se sudem</a></li>
        <li><a href="pribehy_sherlocka_holmese_split_011.html">VIII - Příležitostní malí detektivové z Baker Street</a></li>
        <li><a href="pribehy_sherlocka_holmese_split_012.html">IX - Přetržený řetěz</a></li>
        <li><a href="pribehy_sherlocka_holmese_split_013.html">X – Konec domorodce z ostrovů</a></li>
        <li><a href="pribehy_sherlocka_holmese_split_014.html">XI - Velký poklad z Agry</a></li>
        <li><a href="pribehy_sherlocka_holmese_split_015.html">XII - Podivuhodná historie Jonathana Smalla</a></li>
        <li><a href="pribehy_sherlocka_holmese_split_016.html">DOBRODRUŽSTVÍ&nbsp; SHERLOCKA HOLMESE</a></li>
        <li><a href="pribehy_sherlocka_holmese_split_017.html">II - Spolek ryšavců</a></li>
        <li><a href="pribehy_sherlocka_holmese_split_018.html">III - Případ totožnosti</a></li>
        <li><a href="pribehy_sherlocka_holmese_split_019.html">IV - Záhada Boscombského údolí</a></li>
        <li><a href="pribehy_sherlocka_holmese_split_020.html">V - Pět pomerančových jadérek</a></li>
        <li><a href="pribehy_sherlocka_holmese_split_021.html">VI - Ohyzdný žebrák</a></li>
        <li><a href="pribehy_sherlocka_holmese_split_022.html">VII - Modrá karbunkule</a></li>
        <li><a href="pribehy_sherlocka_holmese_split_023.html">VIII - Strakatý pás</a></li>
        <li><a href="pribehy_sherlocka_holmese_split_024.html">IX - Inženýrův palec</a></li>
        <li><a href="pribehy_sherlocka_holmese_split_025.html">X - Urozený ženich</a></li>
        <li><a href="pribehy_sherlocka_holmese_split_026.html">XI - Berylová korunka</a></li>
        <li><a href="pribehy_sherlocka_holmese_split_027.html">XII - Dům „U měděných buků“</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_014.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="43"><span class="idea" data-nb-ref-number="1" id="idea1" data-nb-words="6" data-nb-chars="43">XII - Podivuhodná historie Jonathana Smalla</span></h1>
        <p class="chunk" data-nb-ref-number="2" data-nb-words="29" data-nb-chars="178"><span class="idea" data-nb-ref-number="2" id="idea2" data-nb-words="29" data-nb-chars="178">Policajt čekající v&nbsp;drožce byl neobyčejně trpělivý muž, poněvadž to&nbsp;trvalo hezky dlouho, než jsem se&nbsp;k&nbsp;němu vrátil. Když jsem mu&nbsp;však ukázal prázdnou truhlu, velice se&nbsp;zachmuřil.</span></p>
        <p class="chunk" data-nb-ref-number="3" data-nb-words="31" data-nb-chars="172"><span class="idea" data-nb-ref-number="3" id="idea3" data-nb-words="31" data-nb-chars="172">„Odměna je&nbsp;v&nbsp;tahu?“ řekl otráveně. „Kde nic není, ani čert nebere. Kdyby tam ten poklad byl, mohli jsme se&nbsp;Samem Brownem dostat za&nbsp;tu&nbsp;noční námahu každý aspoň deset liber.“</span></p>
        <p class="chunk" data-nb-ref-number="4" data-nb-words="20" data-nb-chars="114"><span class="idea" data-nb-ref-number="4" id="idea4" data-nb-words="20" data-nb-chars="114">„Thaddeus Sholto je&nbsp;bohatý pán,“ řekl jsem, „postará se, abyste dostali odměnu, ať&nbsp;už&nbsp;je&nbsp;poklad na&nbsp;světě nebo ne.“</span></p>
        <p class="chunk" data-nb-ref-number="5" data-nb-words="6" data-nb-chars="47"><span class="idea" data-nb-ref-number="5" id="idea5" data-nb-words="6" data-nb-chars="47">Policajt však přesto malomyslně potřásl hlavou.</span></p>
        <p class="chunk" data-nb-ref-number="6" data-nb-words="15" data-nb-chars="85"><span class="idea" data-nb-ref-number="6" id="idea6" data-nb-words="15" data-nb-chars="85">„Tohle je&nbsp;špatnej kšeft,“ opakoval, „a vsadím se, že&nbsp;mi&nbsp;Athelney Jones dá&nbsp;za&nbsp;pravdu.“</span></p>
        <p class="chunk" data-nb-ref-number="7" data-nb-words="83" data-nb-chars="513"><span class="idea" data-nb-ref-number="7" id="idea7" data-nb-words="83" data-nb-chars="513">Jeho předpověď se&nbsp;ukázala správná, poněvadž detektiv se&nbsp;zatvářil velice zaraženě, když jsem přijel do&nbsp;Baker Street a&nbsp;ukázal mu&nbsp;prázdnou truhlu. Holmes, náš zajatec a&nbsp;Jones přijeli teprve nedávno, neboť cestou změnili plán a&nbsp;hlásili se&nbsp;na&nbsp;policejním komisařství. Můj přítel si&nbsp;hověl v&nbsp;křesle a&nbsp;tvářil se&nbsp;apaticky jako obvykle, kdežto Small tupě seděl naproti němu a&nbsp;dřevěnou protézu měl přehozenou přes zdravou nohu. Když jsem jim ukázal prázdnou truhlu, zvrátil se&nbsp;na&nbsp;opěradlo křesla a&nbsp;dal se&nbsp;do&nbsp;hlasitého smíchu.</span></p>
        <p class="chunk" data-nb-ref-number="8" data-nb-words="10" data-nb-chars="61"><span class="idea" data-nb-ref-number="8" id="idea8" data-nb-words="10" data-nb-chars="61">„To máte na&nbsp;svědomí vy, Smalle,“ řekl Athelney Jones vztekle.</span></p>
        <p class="chunk" data-nb-ref-number="9" data-nb-words="175" data-nb-chars="983"><span class="idea" data-nb-ref-number="9" id="idea9" data-nb-words="175" data-nb-chars="983">„Ovšem — a&nbsp;uschoval jsem to&nbsp;tak, že&nbsp;už&nbsp;se&nbsp;k&nbsp;tomu nikdy nedostanete,“ zvolal jásavě. „Je to&nbsp;můj poklad, a&nbsp;když jsem viděl, že&nbsp;o&nbsp;kořist přijdu, zatraceně dobře jsem se&nbsp;postaral o&nbsp;to, aby ji&nbsp;nedostal nikdo jiný. Říkám vám, že&nbsp;už&nbsp;na&nbsp;světě nežije nikdo, kdo by&nbsp;na&nbsp;něj měl pravoplatný nárok — jen já&nbsp;a&nbsp;tři nešťastníci, kteří jsou v&nbsp;trestanecké kolonii na&nbsp;Andamanských ostrovech. Vím teď, že&nbsp;už&nbsp;z&nbsp;něho nebudu mít žádný užitek ani já, ani ti&nbsp;tři. Všechno, co&nbsp;jsem dělal, dělal jsem nejen pro sebe, ale i&nbsp;pro ně. Podpis čtyř nás navždycky zavazoval. Jsem si&nbsp;naprosto jistý, že&nbsp;by&nbsp;mi&nbsp;schválili to, co&nbsp;jsem udělal, že&nbsp;by&nbsp;raději hodili poklad do&nbsp;Temže, než aby jej dostali přátelé a&nbsp;příbuzní Sholta nebo Morstana. To, co&nbsp;jsme provedli Achmetovi, neudělali jsme proto, abychom dopomohli k&nbsp;bohatství jim. Poklad najdete tam, kde leží klíč i&nbsp;malý Tonga. Když jsem viděl, že&nbsp;už&nbsp;vašemu člunu nemůžeme uniknout, deponoval jsem kořist na&nbsp;bezpečném místě. Za&nbsp;tenhle výlet nedostanete ani rupii, pánové!“</span></p>
        <p class="chunk" data-nb-ref-number="10" data-nb-words="27" data-nb-chars="160"><span class="idea" data-nb-ref-number="10" id="idea10" data-nb-words="27" data-nb-chars="160">„Chcete nás obalamutit, Smalle,“ řekl Athelney Jones přísně. „Kdybyste byl chtěl hodit poklad do&nbsp;Temže, bylo by&nbsp;pro vás mnohem lehčí hodit jej tam i&nbsp;s&nbsp;truhlou.“</span></p>
        <p class="chunk" data-nb-ref-number="11" data-nb-words="102" data-nb-chars="562"><span class="idea" data-nb-ref-number="11" id="idea11" data-nb-words="102" data-nb-chars="562">„Pro mne by&nbsp;bylo lehčí ho&nbsp;tam hodit a&nbsp;pro vás by&nbsp;bylo lehčí ho&nbsp;vylovit,“ odpověděl se&nbsp;zlomyslným, uhýbavým pohledem. „Člověk, který je&nbsp;dost chytrý na&nbsp;to, aby mě&nbsp;dopadl, je&nbsp;dostatečně chytrý i&nbsp;na&nbsp;to, aby vyzvedl železnou truhlu z&nbsp;říčního dna. Teď je&nbsp;poklad roztroušený po&nbsp;délce pěti mil nebo možná víc, a&nbsp;tak budete mít trochu těžší práci. Stejně mě&nbsp;srdce bolelo, že&nbsp;jsem to&nbsp;musel udělat. Byl jsem napůl šílený, když jste nás doháněli. Teď už&nbsp;je&nbsp;ale zbytečné nad tím naříkat. Zažil jsem v&nbsp;životě vítězství i&nbsp;porážky a&nbsp;naučil jsem se&nbsp;neplakat nad rozlitým mlékem.“</span></p>
        <p class="chunk" data-nb-ref-number="12" data-nb-words="28" data-nb-chars="180"><span class="idea" data-nb-ref-number="12" id="idea12" data-nb-words="28" data-nb-chars="180">„Tohle je&nbsp;ale velice vážná věc, Smalle,“ řekl detektiv. „Kdybyste byl spravedlnosti pomohl a&nbsp;nehodil jí&nbsp;klacek pod nohy, mohl jste mít při soudním přelíčení mnohem lepší vyhlídky.“</span></p>
        <p class="chunk" data-nb-ref-number="13" data-nb-words="168" data-nb-chars="1015"><span class="idea" data-nb-ref-number="13" id="idea13" data-nb-words="168" data-nb-chars="1015">„Pchá — spravedlnost!“ vyprskl bývalý trestanec. „Pěkná spravedlnost! Čí&nbsp;to&nbsp;byla kořist, když ne&nbsp;naše? Jaká je&nbsp;to&nbsp;spravedlnost, když člověka nutí, aby ji&nbsp;odevzdal těm, kteří si&nbsp;jí&nbsp;ničím nezasloužili? Já&nbsp;vám povím, čím jsem si&nbsp;ten poklad zasloužil! Celých dvacet let jsem od&nbsp;rána do&nbsp;večera dřel v&nbsp;močálech zamořených zimnicí, pod mangrovníkovými stromy, celé noci jsem byl přikovaný ve&nbsp;špinavých trestaneckých barácích, pokousaný moskyty, sužovaný horečkou a&nbsp;týraný kdejakým zatraceným černošským policajtem, který si&nbsp;na&nbsp;bělochovi s&nbsp;náramnou chutí zchladí žáhu, kdykoli k&nbsp;tomu má&nbsp;příležitost. Takhle jsem si&nbsp;ten poklad z&nbsp;Agry zasloužil a&nbsp;vy&nbsp;mi&nbsp;teď vykládáte něco o&nbsp;spravedlnosti jen proto, že&nbsp;jsem se&nbsp;nesmířil s&nbsp;pomyšlením, že&nbsp;jsem takovou cenu zaplatil za&nbsp;to, aby se&nbsp;z&nbsp;pokladu těšil někdo jiný! Raději se&nbsp;budu houpat na&nbsp;šibenici nevím kolikrát, raději bych si&nbsp;zabodl do&nbsp;kůže některý ten Tongův trn, než bych hnil v&nbsp;trestanecké cele a&nbsp;věděl, že&nbsp;si&nbsp;někdo jiný žije v&nbsp;přepychu někde v&nbsp;paláci z&nbsp;peněz, které patří mně.“</span></p>
        <p class="chunk" data-nb-ref-number="14" data-nb-words="65" data-nb-chars="401"><span class="idea" data-nb-ref-number="14" id="idea14" data-nb-words="65" data-nb-chars="401">Small odhodil svou stoickou masku a&nbsp;tohle všechno z&nbsp;něho vytrysklo v&nbsp;nezadržitelné lavině slov, zatímco z&nbsp;očí mu&nbsp;sršely blesky a&nbsp;pouta na&nbsp;zápěstích mu&nbsp;řinčela, jak vášnivě gestikuloval rukama. Když jsem viděl jeho zuřivost a&nbsp;běsnění, pochopil jsem, jak odůvodněná a&nbsp;opodstatněná byla hrůza, která se&nbsp;zmocnila majora Sholta, když poprvé zjistil, že&nbsp;oklamaný trestanec přijel do&nbsp;Anglie a&nbsp;je&nbsp;mu&nbsp;na&nbsp;stopě.</span></p>
        <p class="chunk" data-nb-ref-number="15" data-nb-words="29" data-nb-chars="180"><span class="idea" data-nb-ref-number="15" id="idea15" data-nb-words="29" data-nb-chars="180">„Zapomínáte, že&nbsp;o&nbsp;tom všem nic nevíme,“ řekl Sherlock Holmes klidně. „Neslyšeli jsme dosud vaši historii a&nbsp;nemůžeme posoudil, do&nbsp;jaké míry mohlo být právo zpočátku na&nbsp;vaší straně.“</span></p>
        <p class="chunk" data-nb-ref-number="16" data-nb-words="79" data-nb-chars="436"><span class="idea" data-nb-ref-number="16" id="idea16" data-nb-words="79" data-nb-chars="436">„No dobře, mluvil jste se&nbsp;mnou velice otevřeně, ačkoli je&nbsp;mi&nbsp;jasné, že&nbsp;jedině vám mám co&nbsp;děkovat za&nbsp;to, že&nbsp;mám na&nbsp;rukou želízka. Přesto vůči vám necítím žádnou zášť, jednal jste se&nbsp;mnou poctivě a&nbsp;čestné. Chcete-li si&nbsp;poslechnout můj příběh, nevím, proč bych jej měl před vámi tajit. Každé slovo, které vám povím, je&nbsp;svatá pravda. Buďte tak hodný a&nbsp;postavte mi&nbsp;sem tu&nbsp;sklenici, abych si&nbsp;občas mohl svlažit rty, vysychá mi&nbsp;totiž v&nbsp;ústech.</span></p>
        <p class="chunk" data-nb-ref-number="17" data-nb-words="124" data-nb-chars="741"><span class="idea" data-nb-ref-number="17" id="idea17" data-nb-words="124" data-nb-chars="741">Pocházím z&nbsp;Worcesterského hrabství, narodil jsem se&nbsp;nedaleko Pershoru. Kdybyste se&nbsp;tam porozhlédl, našel byste v&nbsp;těch končinách dodnes spoustu Smallů. Často jsem uvažoval o&nbsp;tom, že&nbsp;se&nbsp;tam podívám, ale bohužel je&nbsp;pravda, že&nbsp;jsem u&nbsp;své rodiny nikdy nebyl příliš dobře zapsán, a&nbsp;pochybuju, že&nbsp;by&nbsp;je&nbsp;má&nbsp;návštěva obzvlášť potěšila. Jsou to&nbsp;samí usedlí, bohabojní lidé, drobní statkáři, známí a&nbsp;vážení v&nbsp;celém okolí, kdežto já&nbsp;byl vždycky tak trochu pobuda. Nakonec jsem jim ale, když mi&nbsp;bylo asi osmnáct, přestal dělat ostudu, poněvadž jsem se&nbsp;škaredě zapletl s&nbsp;jednou dívkou a&nbsp;z&nbsp;celé té&nbsp;nemilé záležitosti jsem mohl vyváznout jedině tak, že&nbsp;jsem začal brát žold od&nbsp;královny a&nbsp;vstoupil jsem do&nbsp;3. střeleckého pluku, který právě odjížděl do&nbsp;Indie.</span></p>
        <p class="chunk" data-nb-ref-number="18" data-nb-words="132" data-nb-chars="762"><span class="idea" data-nb-ref-number="18" id="idea18" data-nb-words="132" data-nb-chars="762">Pravda, vojančina mi&nbsp;nadlouho souzená nebyla. Sotva jsem se&nbsp;trochu naučil pochodovat a&nbsp;zacházet s&nbsp;puškou, dostal jsem bláznivý nápad, abych si&nbsp;šel zaplavat do&nbsp;Gangu. Měl jsem štěstí, že&nbsp;se&nbsp;tam tenkrát koupal taky seržant John Holder z&nbsp;naší roty, který byl jedním z&nbsp;nejlepších plavců v&nbsp;celé armádě. Když jsem doplaval doprostřed řeky, napadl mě&nbsp;krokodýl a&nbsp;uhryzl mi&nbsp;pravou nohu nad kolenem tak čistě, že&nbsp;by&nbsp;to&nbsp;chirurg líp nedokázal. Z&nbsp;toho šoku a&nbsp;ztráty krve jsem omdlel a&nbsp;byl bych se&nbsp;utopil, kdyby mi&nbsp;byl Holder nepřispěchal na&nbsp;pomoc a&nbsp;nevytáhl mě&nbsp;na&nbsp;břeh. Pět měsíců jsem pak proležel ve&nbsp;špitále, a&nbsp;když jsem se&nbsp;odtamtud konečně odbelhal s&nbsp;touhle protézou připevněnou na&nbsp;pahýl nohy, propustili mě&nbsp;z&nbsp;armády jako invalidu a&nbsp;nebyl jsem schopen žádné pořádné práce.</span></p>
        <p class="chunk" data-nb-ref-number="19" data-nb-words="174" data-nb-chars="990"><span class="idea" data-nb-ref-number="19" id="idea19" data-nb-words="174" data-nb-chars="990">Umíte si&nbsp;představit, jak jsem asi tenkrát byl zoufalý. Nebylo mi&nbsp;ještě dvacet let a&nbsp;už&nbsp;jsem byl fyzicky vyřízený člověk. Zanedlouho se&nbsp;však ukázalo, že&nbsp;jsem měl štěstí v&nbsp;neštěstí. Nějaký Abel White, který tam přijel pěstovat indigo, potřeboval na&nbsp;plantáže dozorce, aby mu&nbsp;dohlížel na&nbsp;kulie a&nbsp;popoháněl je&nbsp;do&nbsp;práce. Byl to&nbsp;náhodou přítel našeho plukovníka, který se&nbsp;od&nbsp;té&nbsp;nehody o&nbsp;mne začal zajímat. Krátce a&nbsp;dobře: plukovník mě&nbsp;na&nbsp;to&nbsp;místo vřele doporučil, a&nbsp;poněvadž jsem při té&nbsp;práci měl většinou jezdit na&nbsp;koni, ztráta nohy mi&nbsp;příliš nevadila — stehno je&nbsp;přece jen dost dlouhé na&nbsp;to, abych se&nbsp;udržel v&nbsp;sedle. Mým úkolem bylo jezdit po&nbsp;plantáži, dohlížet na&nbsp;lidi, jak pracují, a&nbsp;lenochy hlásit. Bral jsem slušný plat, měl jsem pohodlný byt a&nbsp;byl jsem koneckonců ochoten strávit zbytek života na&nbsp;indigové plantáži. Abel White byl hodný člověk, často zašel do&nbsp;mé&nbsp;malé chaty na&nbsp;kus řeči a&nbsp;vykouřil se&nbsp;mnou dýmku, poněvadž tam v&nbsp;cizině se&nbsp;k&nbsp;sobě běloši chovají mnohem srdečněji než tady doma.</span></p>
        <p class="chunk" data-nb-ref-number="20" data-nb-words="384" data-nb-chars="2227"><span class="idea" data-nb-ref-number="20" id="idea20" data-nb-words="384" data-nb-chars="2227">Moje štěstí ale nikdy netrvalo příliš dlouho. Bez jakékoli předchozí výstrahy vzplanulo pojednou veliké povstání. Jeden měsíc byla Indie ještě tak tichá a&nbsp;mírumilovná jako třeba tady Surrey nebo Kent; příští měsíc se&nbsp;však utrhlo ze&nbsp;řetězu dvě stě tisíc černých ďáblů a&nbsp;země se&nbsp;proměnila v&nbsp;hotové peklo. Nepochybně o&nbsp;tom víte všechno, pánové — jistě víc než já, poněvadž já&nbsp;nejsem moc velký čtenář. Já&nbsp;vím jen to, co&nbsp;jsem viděl na&nbsp;vlastní oči. Plantáž jsme měli v&nbsp;kraji, který se&nbsp;nazývá Muttra a&nbsp;leží nedaleko od&nbsp;hranice Severozápadních provincií. Noc co&nbsp;noc byla obloha ozářena rudým přísvitem hořících bungalovů a&nbsp;den co&nbsp;den putovaly přes naše pozemky malé skupinky Evropanů s&nbsp;ženami a&nbsp;dětmi, prchající do&nbsp;Agry, kde byla nejbližší vojenská posádka. Abel White byl starý paličák. Vzal si&nbsp;do&nbsp;hlavy, že&nbsp;se&nbsp;celá ta&nbsp;záležitost moc zveličuje a&nbsp;že&nbsp;povstání bude potlačeno se&nbsp;stejnou rychlostí, s&nbsp;jakou vzplanulo. Klidně vysedával na&nbsp;verandě, popíjel whisky se&nbsp;sodou a&nbsp;kouřil manilské doutníky, zatímco kolem něho byl celý kraj v&nbsp;plamenech. Já&nbsp;a&nbsp;Dawson, který mu&nbsp;se&nbsp;svou ženou dělal účetního a&nbsp;správce, jsme samozřejmě zůstali s&nbsp;ním. Jenomže jednoho dne došlo ke&nbsp;katastrofě. Byl jsem na&nbsp;vzdálené plantáži a&nbsp;pomalu jsem se&nbsp;večer vracel na&nbsp;koni domů, když jsem pojednou na&nbsp;dně srázného a&nbsp;vyschlého říčního koryta uviděl jakousi podivnou, podezřele zkroucenou hromádku. Zajel jsem se&nbsp;tam na&nbsp;to&nbsp;podívat a&nbsp;naskočila mi&nbsp;husí kůže, poněvadž to&nbsp;bylo tělo Dawsonovy ženy, rozřezané na&nbsp;kusy a&nbsp;napůl už&nbsp;sežrané šakaly a&nbsp;divokými psy. O&nbsp;kus dál ležel na&nbsp;cestě tváří k&nbsp;zemi mrtvý Dawson s&nbsp;vystříleným revolverem v&nbsp;ruce a&nbsp;před ním se&nbsp;válela těla čtyř mrtvých Sepojů. Přitáhl jsem koni uzdu a&nbsp;uvažoval, kterým směrem se&nbsp;dát; v&nbsp;tom okamžiku jsem už&nbsp;ale spatřil, že&nbsp;z&nbsp;Whitova bungalovu stoupá hustý dým a&nbsp;střechou už&nbsp;prošlehávají plameny. Bylo mi&nbsp;jasné, že&nbsp;svému zaměstnavateli už&nbsp;v&nbsp;ničem nepomohu a&nbsp;že&nbsp;přijdu o&nbsp;život i&nbsp;já, jestli se&nbsp;do&nbsp;té&nbsp;věci zapletu. Z&nbsp;místa, kde jsem stál, viděl jsem stovky černých ďáblů, se&nbsp;zády ještě červeně pomalovanými, jak tancují a&nbsp;vyjí kolem hořícího domu. Někteří na&nbsp;mě&nbsp;začali ukazovat a&nbsp;kolem hlavy mi&nbsp;hvízdlo pár kulek; vyrazil jsem proto tryskem přes rýžová pole a&nbsp;pozdě v&nbsp;noci jsem už&nbsp;byl v&nbsp;bezpečí za&nbsp;hradbami Agry.</span></p>
        <p class="chunk" data-nb-ref-number="21" data-nb-words="149" data-nb-chars="900"><span class="idea" data-nb-ref-number="21" id="idea21" data-nb-words="149" data-nb-chars="900">Ukázalo se&nbsp;však, že&nbsp;ani tam není příliš bezpečno. Celá země připomínala roj podrážděných včel. Tu&nbsp;a&nbsp;tam se&nbsp;shromáždily malé skupinky Angličanů, ale i&nbsp;ty&nbsp;ovládaly jenom nepatrný kousek země, který ležel v&nbsp;dostřelu jejich pušek. Všude jinde se&nbsp;z&nbsp;Angličanů stali bezmocní uprchlíci. Byl to&nbsp;boj miliónů proti stovkám a&nbsp;nejstrašnější na&nbsp;tom bylo, že&nbsp;ti, proti kterým jsme bojovali, pěchota, jízda a&nbsp;střelci, byly naše vlastní vzbouřené oddíly, které jsme vycvičili a&nbsp;zformovali, že&nbsp;bojovaly našimi zbraněmi a&nbsp;za&nbsp;zvuků našich polnic. V&nbsp;Agře byl 3. pluk bengálských střelců, nějací Sikhové, dva oddíly jízdy a&nbsp;dělostřelecká baterie. Formoval se&nbsp;dobrovolnický sbor z&nbsp;úředníků a&nbsp;obchodníků a&nbsp;já&nbsp;jsem se&nbsp;do&nbsp;něho přihlásil — i&nbsp;s&nbsp;tou dřevěnou nohou. Počátkem července jsme vyrazili proti vzbouřencům u&nbsp;Shahgungu a&nbsp;na&nbsp;nějaký čas jsme je&nbsp;zatlačili, ale pak nám došel střelný prach a&nbsp;museli jsme se&nbsp;vrátit do&nbsp;města.</span></p>
        <p class="chunk" data-nb-ref-number="22" data-nb-words="60" data-nb-chars="333"><span class="idea" data-nb-ref-number="22" id="idea22" data-nb-words="60" data-nb-chars="333">Ze&nbsp;všech končin nám přicházely ty&nbsp;nejhorší zprávy — a&nbsp;nebylo ani možné se&nbsp;tomu divit — stačí, když se&nbsp;podíváte na&nbsp;mapu, abyste si&nbsp;ověřili, že&nbsp;jsme se&nbsp;octli přímo v&nbsp;centru povstání. Lucknow je&nbsp;odtamtud dobrých sto mil na&nbsp;východ a&nbsp;Cawnpore asi stejně daleko na&nbsp;jih. Ze&nbsp;všech světových stran nám hrozilo jen mučení, vraždění a&nbsp;zvěrstva.</span></p>
        <p class="chunk" data-nb-ref-number="23" data-nb-words="185" data-nb-chars="1129"><span class="idea" data-nb-ref-number="23" id="idea23" data-nb-words="185" data-nb-chars="1129">Agra je&nbsp;veliké město, jen se&nbsp;to&nbsp;tam hemží fanatiky a&nbsp;divokými uctívači všelijakých ďáblů. Nás byla hrstka a&nbsp;byli jsme v&nbsp;těch úzkých, křivolakých uličkách jako ztracení. Náš velitel nás proto odvedl za&nbsp;řeku a&nbsp;zaujali jsme pozice ve&nbsp;staré agerské pevnosti. Nevím, pánové, jestli někdo z&nbsp;vás o&nbsp;téhle staré pevnosti někdy něco četl nebo slyšel. Je&nbsp;to&nbsp;velice podivné místo — nejpodivnější, jaké jsem kdy viděl, a&nbsp;já&nbsp;se&nbsp;po&nbsp;světě něco napotloukal. Především to&nbsp;je&nbsp;pevnost nesmírně rozsáhlá. Obehnané prostranství se&nbsp;snad ani nedá v&nbsp;akrech vyčíslit. Je&nbsp;tam i&nbsp;moderní čtvrť, kde byla ubytována naše posádka, naše ženy a&nbsp;děti, a&nbsp;kde byly uskladněny zásoby a&nbsp;všechno ostatní, a&nbsp;přesto tam ještě zbývala spousta místa. Moderní čtvrť však ani zdaleka není tak rozsáhlá jako stará, do&nbsp;které se&nbsp;nikdo neodvažuje a&nbsp;která je&nbsp;ponechána napospas škorpiónům a&nbsp;stonožkám. Je&nbsp;tam spousta velikých, opuštěných síní, křivolakých uliček a&nbsp;dlouhých chodeb, stáčejících se&nbsp;na&nbsp;všechny strany, ve&nbsp;kterých člověk zabloudí, ani se&nbsp;nenaděje. Proto tam také skoro nikdo nechodil, jen občas se&nbsp;tam ze&nbsp;zvědavosti vydala nějaká malá skupinka s&nbsp;rozžatými pochodněmi.</span></p>
        <p class="chunk" data-nb-ref-number="24" data-nb-words="175" data-nb-chars="1062"><span class="idea" data-nb-ref-number="24" id="idea24" data-nb-words="175" data-nb-chars="1062">Řeka obtéká přední hradby staré pevnosti a&nbsp;z&nbsp;té&nbsp;strany ji&nbsp;chrání, ale po&nbsp;obou stranách a&nbsp;vzadu jsou četné vchody, které jsme samozřejmě museli střežit nejen ve&nbsp;staré čtvrti, ale i&nbsp;v&nbsp;té, která byla obsazena naším oddílem. Bylo nás tak málo, že&nbsp;jsme stěží lidi rozmístili ve&nbsp;všech rozích pevnosti a&nbsp;zajistili obsluhu děl. Nebylo proto možné postavit silnou stráž ke&nbsp;každé z&nbsp;těch nesčetných bran. Museli jsme tedy zorganizovat ústřední strážnici v&nbsp;centru pevnosti a&nbsp;každou bránu střežil jen jeden běloch s&nbsp;dvěma či&nbsp;třemi domorodci. Mě&nbsp;vybrali, abych jistou část noci držel hlídku u&nbsp;malé opuštěné branky na&nbsp;jihozápadní straně budovy. Velel jsem při tom dvěma sikhským vojákům a&nbsp;měl jsem instrukci, abych při sebemenším náznaku nebezpečí vystřelil z&nbsp;pušky, mohu prý se&nbsp;spolehnout, že&nbsp;mi&nbsp;hned pošlou pomoc z&nbsp;ústřední strážnice. Poněvadž ale strážnice byla dobrých dvě stě kroků od&nbsp;nás a&nbsp;navíc se&nbsp;muselo procházet hotovým labyrintem uliček a&nbsp;chodeb, měl jsem značné pochybnosti, zda by&nbsp;přišli včas a&nbsp;mohli mi&nbsp;nějak přispět, kdyby mi&nbsp;hrozilo nebezpečí opravdového útoku.</span></p>
        <p class="chunk" data-nb-ref-number="25" data-nb-words="151" data-nb-chars="937"><span class="idea" data-nb-ref-number="25" id="idea25" data-nb-words="151" data-nb-chars="937">To&nbsp;víte, že&nbsp;jsem byl pyšný i&nbsp;na&nbsp;tu&nbsp;skromnou velitelskou hodnost, poněvadž jsem přece jen byl neostřílený nováček a&nbsp;navíc invalida bez nohy. Dvě noci jsem prostál se&nbsp;svými Paňdžábci na&nbsp;stráži. Byli to&nbsp;mládenci jak jedle a&nbsp;vypadali pěkně divoce, jmenovali se&nbsp;Mahomet Singh a&nbsp;Abdullah Khan, oba staří bojovníci, kteří proti nám zvedli zbraně u&nbsp;Chilian Wallahu. Mluvili docela dobře anglicky, ale moc jsem toho z&nbsp;nich nedostal. Nejraději stáli na&nbsp;stráži spolu a&nbsp;celou noc něco brebentili tou svou podivnou sikhskou hantýrkou. Já&nbsp;jsem stával většinou před branou, díval jsem se&nbsp;na&nbsp;širokou řeku plnou zákrutů a&nbsp;jiskřící světla velikého města. Víření bubnů, dunění tamtamů, skřeky a&nbsp;vytí povstalců rozdivočených opiem a&nbsp;prosnou kořalkou — to&nbsp;vše nám celou noc dostatečně připomínalo sousedství nebezpečného nepřítele za&nbsp;řekou. Každé dvě hodiny obcházel všechny stráže důstojník, který měl tu&nbsp;noc službu, aby se&nbsp;ujistil, že&nbsp;je&nbsp;všechno v&nbsp;pořádku.</span></p>
        <p class="chunk" data-nb-ref-number="26" data-nb-words="121" data-nb-chars="682"><span class="idea" data-nb-ref-number="26" id="idea26" data-nb-words="121" data-nb-chars="682">Když jsme stáli na&nbsp;hlídce třetí noc, dalo se&nbsp;do&nbsp;drobného a&nbsp;lezavého deště. Tma byla jako v&nbsp;pytli a&nbsp;byla to&nbsp;strašná otrava stát celé hodiny u&nbsp;brány v&nbsp;takovém zatraceném počasí. Několikrát jsem se&nbsp;pokusil přimět oba Sikhy k&nbsp;řeči, ale velký úspěch jsem neměl. Ve&nbsp;dvě hodiny nás důstojník kontroloval a&nbsp;jeho přítomnost na&nbsp;okamžik přerušila jednotvárnost noci. Když mi&nbsp;bylo jasné, že&nbsp;z&nbsp;hovoru s&nbsp;mými společníky nic nebude, vytáhl jsem dýmku a&nbsp;odložil pušku, abych škrtl zápalkou. V&nbsp;tom okamžiku se&nbsp;na&nbsp;mě&nbsp;oba Sikhové vrhli. Jeden popadl mou pušku a&nbsp;namířil mi&nbsp;ji&nbsp;na&nbsp;hlavu, zatímco ten druhý mi&nbsp;nasadil na&nbsp;krk veliký nůž a&nbsp;procedil mezi zuby přísahu, že&nbsp;mě&nbsp;podřízne, udělám-li jediný krok.</span></p>
        <p class="chunk" data-nb-ref-number="27" data-nb-words="162" data-nb-chars="897"><span class="idea" data-nb-ref-number="27" id="idea27" data-nb-words="162" data-nb-chars="897">Nejdřív mě&nbsp;napadlo, že&nbsp;oba Sikhové jsou ve&nbsp;spojení s&nbsp;povstalci a&nbsp;že&nbsp;vzápětí začne útok na&nbsp;pevnost. Kdyby Sepojové obsadili naši bránu, pevnost by&nbsp;padla a&nbsp;ženy a&nbsp;děti by&nbsp;čekal stejný osud jako v&nbsp;Cawnporu. Možná že&nbsp;si&nbsp;myslíte, pánové, že&nbsp;to&nbsp;líčím tak, abych před vámi vypadal pěkně, ale dávám vám slovo, že&nbsp;jsem při tomhle pomyšlení — ačkoli jsem měl nůž na&nbsp;krku — užuž otvíral ústa a&nbsp;chtěl vykřiknout, i&nbsp;kdyby to&nbsp;měl být můj poslední výkřik, jen abych zalarmoval hlavní stráž. Ten mládenec, co&nbsp;mě&nbsp;držel, zřejmě četl mé&nbsp;myšlenky a&nbsp;zašeptal mi, dřív než jsem to&nbsp;mohl udělat: ,Buďte zticha. Pevnost je&nbsp;v&nbsp;naprostém bezpečí. Na&nbsp;téhle straně řeky žádní povstalečtí psi nejsou.’ Z&nbsp;toho, jak to&nbsp;řekl, poznal jsem, že&nbsp;mluví pravdu, a&nbsp;věděl jsem také, že&nbsp;jestli se&nbsp;ozvu, smrt mě&nbsp;nemine. V&nbsp;hnědých očích toho sikhského mládence to&nbsp;stálo napsáno dost jasně. Mlčel jsem proto a&nbsp;čekal, co&nbsp;ode mne vlastně chtějí.</span></p>
        <p class="chunk" data-nb-ref-number="28" data-nb-words="99" data-nb-chars="580"><span class="idea" data-nb-ref-number="28" id="idea28" data-nb-words="99" data-nb-chars="580">,Poslyšte, sahibe,’ řekl ten vyšší a&nbsp;divočejší, který se&nbsp;jmenoval Abdullah Khan. ,Buď s&nbsp;námi potáhnete za&nbsp;jeden provaz, nebo vás musíme umlčet navždy. Jde nám o&nbsp;moc velkou věc, než abychom si&nbsp;mohli dovolit zaváhat. Buď nám odpřisáhnete při křesťanském kříži, že&nbsp;jste tělem i&nbsp;duší s&nbsp;námi, nebo ještě dnes v&nbsp;noci hodíme vaši mrtvolu do&nbsp;stoky a&nbsp;přeběhneme k&nbsp;našim bratřím v&nbsp;povstaleckém vojsku. Žádná střední cesta neexistuje. Co&nbsp;si&nbsp;vyberete — život, nebo smrt? Můžeme vám dál na&nbsp;rozmyšlenou jen tři minuty, poněvadž čas nečeká a&nbsp;musíme být se&nbsp;vším hotovi do&nbsp;příští kontroly stráží.’</span></p>
        <p class="chunk" data-nb-ref-number="29" data-nb-words="104" data-nb-chars="653"><span class="idea" data-nb-ref-number="29" id="idea29" data-nb-words="104" data-nb-chars="653">,Jak se&nbsp;mohu rozhodnout?’ pravil jsem. ,Neřekli jste mi, co&nbsp;ode mne chcete. Povím vám ale předem, že&nbsp;jestli to&nbsp;jakýmkoli způsobem ohrožuje bezpečnost pevnosti, nechci s&nbsp;tím nic mít, takže mi&nbsp;ten nůž můžete rovnou klidně vrazit do&nbsp;krku — spánembohem.’ ,O pevnost vůbec nejde,’ řekl. ‚Chceme od&nbsp;vás, abyste dělal jen to, kvůli čemu sem přicházejí všichni vaši krajané. Chceme po&nbsp;vás, abyste zbohatl. Jestli se&nbsp;k&nbsp;nám dnes v&nbsp;noci přidáte, přísaháme vám při tomhle obnaženém noži trojnásobnou přísahou, kterou ještě žádný Sikh nikdy neporušil, že&nbsp;dostanete spravedlivý podíl z&nbsp;naší kořisti. Čtvrtina pokladu bude vaše. Lepší podmínky vám nabídnout nemůžeme.’</span></p>
        <p class="chunk" data-nb-ref-number="30" data-nb-words="28" data-nb-chars="145"><span class="idea" data-nb-ref-number="30" id="idea30" data-nb-words="28" data-nb-chars="145">,Co je&nbsp;to&nbsp;ale za&nbsp;poklad, proboha?’ zeptal jsem se. ,To je&nbsp;jasné, že&nbsp;chci zbohatnout právě tak jako vy, ale musíte mi&nbsp;nejdřív povědět, jak na&nbsp;to.’</span></p>
        <p class="chunk" data-nb-ref-number="31" data-nb-words="29" data-nb-chars="178"><span class="idea" data-nb-ref-number="31" id="idea31" data-nb-words="29" data-nb-chars="178">,Odpřisáhněte tedy,’ řekl, ,při kostech svého otce, při cti své matky, při kříži své víry, že&nbsp;proti nám nepozvednete ruku a&nbsp;nepromluvíte jediné slovo ani teď, ani nikdy později!’</span></p>
        <p class="chunk" data-nb-ref-number="32" data-nb-words="15" data-nb-chars="99"><span class="idea" data-nb-ref-number="32" id="idea32" data-nb-words="15" data-nb-chars="99">,Přísahám,’ odpověděl jsem, ,ale s&nbsp;tou podmínkou, že&nbsp;tím pevnost v&nbsp;žádném případě nebude ohrožena.’</span></p>
        <p class="chunk" data-nb-ref-number="33" data-nb-words="19" data-nb-chars="112"><span class="idea" data-nb-ref-number="33" id="idea33" data-nb-words="19" data-nb-chars="112">,Tak — a&nbsp;já&nbsp;vám zas přísahám, kamaráde, že&nbsp;dostanete čtvrtinu pokladu, který si&nbsp;rozdělíme na&nbsp;čtyři stejné díly.’</span></p>
        <p class="chunk" data-nb-ref-number="34" data-nb-words="7" data-nb-chars="33"><span class="idea" data-nb-ref-number="34" id="idea34" data-nb-words="7" data-nb-chars="33">,Jsme tu&nbsp;ale jen tři,’ řekl jsem.</span></p>
        <p class="chunk" data-nb-ref-number="35" data-nb-words="98" data-nb-chars="570"><span class="idea" data-nb-ref-number="35" id="idea35" data-nb-words="98" data-nb-chars="570">,Ne. Podíl musí dostat také ještě Dost Akbar. Povíme vám celou tu&nbsp;historii, zatímco na&nbsp;ně&nbsp;budeme čekat. Stoupni si&nbsp;k&nbsp;bráně, Mahomete Singhu, a&nbsp;dej nám vědět, až&nbsp;se&nbsp;objeví. Řeknu vám, jak se&nbsp;věci mají, sahibe, poněvadž vím, že&nbsp;přísaha Evropana zavazuje a&nbsp;že&nbsp;vám můžeme důvěřovat. Kdybyste byl prolhaný Ind, mohl byste přísahat při všech bozích v&nbsp;těch jejich podvodnických chrámech a&nbsp;nic by&nbsp;vám to&nbsp;nepomohlo, vaše krev by&nbsp;stejně ztřísnila tenhle nůž a&nbsp;vaše mrtvola by&nbsp;skončila ve&nbsp;vodě. Sikhové ale Angličany znají a&nbsp;Angličani znají Sikhy. A&nbsp;teď poslouchejte, co&nbsp;vám povím.</span></p>
        <p class="chunk" data-nb-ref-number="36" data-nb-words="200" data-nb-chars="1204"><span class="idea" data-nb-ref-number="36" id="idea36" data-nb-words="200" data-nb-chars="1204">V&nbsp;severních provinciích žije jeden radža, velice bohatý člověk, přestože jeho země není moc velká. Zdědil hodně po&nbsp;otci a&nbsp;ještě víc nahromadil sám, poněvadž je&nbsp;lakomec a&nbsp;raději zlato hromadí, než utrácí. Když vypukly nepokoje, chtěl být zadobře se&nbsp;lvem i&nbsp;s&nbsp;tygrem — se&nbsp;Sepoji i&nbsp;s&nbsp;anglickými úřady. Brzo však měl dojem, že&nbsp;poslední hodina bílých mužů udeřila, poněvadž pořád slyšel jen o&nbsp;tom, že&nbsp;jsou v&nbsp;celé zemi vyvražďováni a&nbsp;jejich vláda je&nbsp;svržena. Je&nbsp;to&nbsp;ale velice opatrný člověk, a&nbsp;tak podnikl kroky, aby mu&nbsp;zůstala přinejmenším polovina pokladu, ať&nbsp;se&nbsp;stane cokoli. Zlato a&nbsp;stříbro si&nbsp;prostě nechal ve&nbsp;sklepeních svého paláce, ale ty&nbsp;nejvzácnější drahokamy a&nbsp;nejvybranější perly uložil do&nbsp;železné truhly a&nbsp;poslal s&nbsp;nimi věrného sluhu, který je&nbsp;má&nbsp;v&nbsp;přestrojení za&nbsp;obchodníka odnést sem, do&nbsp;agerské pevnosti, a&nbsp;uložit je&nbsp;tady, dokud zase v&nbsp;celé zemi nenastane mír. Zvítězí-li povstalci, bude mít své peníze; vyhrají-li Angličani, zůstanou mu&nbsp;klenoty. Když své bohatství takhle šikovně rozdělil, přidal se&nbsp;na&nbsp;stranu Sepojů, poněvadž na&nbsp;jeho hranicích byli silnější. Když mohl udělat něco takového, pak — jistě mi&nbsp;dáte za&nbsp;pravdu, sahibe — jeho majetek plným právem patří těm, kdo zůstali věrni Anglii.</span></p>
        <p class="chunk" data-nb-ref-number="37" data-nb-words="111" data-nb-chars="594"><span class="idea" data-nb-ref-number="37" id="idea37" data-nb-words="111" data-nb-chars="594">Sluha přestrojený za&nbsp;kupce cestuje pod jménem Achmet a&nbsp;v&nbsp;této chvíli je&nbsp;už&nbsp;v&nbsp;Agře, zatím ve&nbsp;městě, ale snaží se&nbsp;nějak dostat k&nbsp;nám do&nbsp;pevnosti. Provází ho&nbsp;můj nevlastní bratr Dost Akbar, který ví&nbsp;o&nbsp;jeho tajemství. Dost Akbar slíbil, že&nbsp;ho&nbsp;dnes v&nbsp;noci zavede k&nbsp;některému postrannímu vchodu do&nbsp;pevnosti, a&nbsp;vybral si&nbsp;k&nbsp;tomu právě tuhle bránu. Bude tu&nbsp;co&nbsp;nevidět a&nbsp;najde tu&nbsp;Mahometa Singha a&nbsp;mě&nbsp;— máme tu&nbsp;na&nbsp;něho čekat. Tohle je&nbsp;osamělé místo a&nbsp;o&nbsp;jeho příchodu nikdo neví. O&nbsp;kupci Achmetovi už&nbsp;nikdo na&nbsp;světě nikdy neuslyší a&nbsp;radžův obrovský poklad si&nbsp;rozdělíme mezi sebou. Co&nbsp;tomu říkáte, sahibe?’</span></p>
        <p class="chunk" data-nb-ref-number="38" data-nb-words="119" data-nb-chars="669"><span class="idea" data-nb-ref-number="38" id="idea38" data-nb-words="119" data-nb-chars="669">Ve&nbsp;Worcesterském hrabství se&nbsp;život člověka pokládá za&nbsp;velkou a&nbsp;posvátnou věc; docela jinak však na&nbsp;to&nbsp;pohlížíte, když všude kolem vás planou požáry a&nbsp;teče krev a&nbsp;smrt potkáváte doslova na&nbsp;každém kroku. Jestli kupec Achmet zůstane naživu nebo ne, to&nbsp;mi&nbsp;bylo úplně lhostejné. Vyprávění o&nbsp;pokladu mě&nbsp;však velice zaujalo a&nbsp;začal jsem přemýšlet o&nbsp;tom, co&nbsp;všechno by&nbsp;se&nbsp;s&nbsp;ním dalo podniknout ve&nbsp;staré vlasti a&nbsp;jak by&nbsp;asi moji příbuzní zírali, až&nbsp;by&nbsp;uviděli, že&nbsp;se&nbsp;k&nbsp;nim starý otrapa, nad kterým dávno zlomili hůl, vrací s&nbsp;kapsami plnými zlatých moidorů. A&nbsp;tak už&nbsp;jsem se&nbsp;vlastně ani nepotřeboval rozhodovat, ale Abdullah Khan se&nbsp;domníval, že&nbsp;váhám, a&nbsp;proto na&nbsp;mě&nbsp;naléhal dál.</span></p>
        <p class="chunk" data-nb-ref-number="39" data-nb-words="106" data-nb-chars="604"><span class="idea" data-nb-ref-number="39" id="idea39" data-nb-words="106" data-nb-chars="604">,Uvažte, sahibe,’ řekl, ,že jestli toho člověka dopadne velitel pevnosti, dá&nbsp;ho&nbsp;oběsit nebo zastřelit a&nbsp;jeho klenoty zabaví vláda, takže z&nbsp;nich nikdo nezíská ani jedinou rupii. Jestli se&nbsp;ho&nbsp;ale zmocníme my, proč bychom se&nbsp;neměli sami postarat i&nbsp;o&nbsp;to&nbsp;ostatní? Klenoty u&nbsp;nás budou stejně bezpečné jako ve&nbsp;státní pokladně. A&nbsp;bude jich dost, aby se&nbsp;z&nbsp;nás ze&nbsp;všech stali bohatí lidé a&nbsp;velcí páni. Nikdo se&nbsp;o&nbsp;tom nemůže dovědět, poněvadž jsme tu&nbsp;jen my&nbsp;sami, nikdo jiný. Může se&nbsp;vůbec ještě naskytnout nějaká lepší příležitost? Řekněte ještě jednou, sahibe — jdete s&nbsp;námi, nebo vás máme pokládat za&nbsp;nepřítele?’</span></p>
        <p class="chunk" data-nb-ref-number="40" data-nb-words="7" data-nb-chars="35"><span class="idea" data-nb-ref-number="40" id="idea40" data-nb-words="7" data-nb-chars="35">,Jsem váš duší i&nbsp;tělem,’ řekl jsem.</span></p>
        <p class="chunk" data-nb-ref-number="41" data-nb-words="32" data-nb-chars="189"><span class="idea" data-nb-ref-number="41" id="idea41" data-nb-words="32" data-nb-chars="189">,Výborně,’ odpověděl a&nbsp;vrátil mi&nbsp;pušku. ,Vidíte, že&nbsp;vám věříme, poněvadž vy&nbsp;Angličani umíte držet slovo stejně jako my. Teď už&nbsp;jen musíme počkat na&nbsp;mého nevlastního bratra a&nbsp;na&nbsp;toho kupce.’</span></p>
        <p class="chunk" data-nb-ref-number="42" data-nb-words="11" data-nb-chars="57"><span class="idea" data-nb-ref-number="42" id="idea42" data-nb-words="11" data-nb-chars="57">,A ví&nbsp;vůbec váš bratr, co&nbsp;chcete udělat?’ zeptal jsem se.</span></p>
        <p class="chunk" data-nb-ref-number="43" data-nb-words="18" data-nb-chars="95"><span class="idea" data-nb-ref-number="43" id="idea43" data-nb-words="18" data-nb-chars="95">,Vždyť to&nbsp;je&nbsp;jeho plán. On&nbsp;to&nbsp;navrhl. Půjdeme k&nbsp;bráně a&nbsp;počkáme na&nbsp;stráži s&nbsp;Mahometem Singhem.’</span></p>
        <p class="chunk" data-nb-ref-number="44" data-nb-words="67" data-nb-chars="394"><span class="idea" data-nb-ref-number="44" id="idea44" data-nb-words="67" data-nb-chars="394">Pořád ještě vytrvale pršelo, poněvadž právě začínalo období dešťů. Nebe se&nbsp;zatáhlo těžkými hnědými mraky a&nbsp;stěží bylo vidět dál, než by&nbsp;člověk kamenem dohodil. Před naší branou se&nbsp;táhl hluboký příkop, ale voda v&nbsp;těchto místech skoro vyschla, takže se&nbsp;přes něj snadno dalo přejít. Bylo mi&nbsp;všelijak, když jsem tam stál s&nbsp;těmi dvěma divokými Paudžábci a&nbsp;čekal na&nbsp;muže, který si&nbsp;přicházel pro smrt.</span></p>
        <p class="chunk" data-nb-ref-number="45" data-nb-words="26" data-nb-chars="161"><span class="idea" data-nb-ref-number="45" id="idea45" data-nb-words="26" data-nb-chars="161">Pojednou jsem na&nbsp;druhé straně příkopu zahlédl záblesk zastíněné lucerny. Zmizel mezi hromadami navršené hlíny, ale pak se&nbsp;objevil znova a&nbsp;pomalu se&nbsp;k&nbsp;nám blížil.</span></p>
        <p class="chunk" data-nb-ref-number="46" data-nb-words="4" data-nb-chars="25"><span class="idea" data-nb-ref-number="46" id="idea46" data-nb-words="4" data-nb-chars="25">,Tady jsou!’ zvolal jsem.</span></p>
        <p class="chunk" data-nb-ref-number="47" data-nb-words="44" data-nb-chars="258"><span class="idea" data-nb-ref-number="47" id="idea47" data-nb-words="44" data-nb-chars="258">,Zavolejte na&nbsp;něho jako obvykle, sahibe,’ zašeptal Abdullah. ,Nesmí mít žádný důvod k&nbsp;obavám. Pošlete nás s&nbsp;ním dovnitř a&nbsp;my&nbsp;uděláme to&nbsp;ostatní, zatímco vy&nbsp;tu&nbsp;budete stát na&nbsp;stráži. Připravte si&nbsp;ale lucernu, abychom se&nbsp;mohli přesvědčit, že&nbsp;je&nbsp;to&nbsp;opravdu on.’</span></p>
        <p class="chunk" data-nb-ref-number="48" data-nb-words="45" data-nb-chars="262"><span class="idea" data-nb-ref-number="48" id="idea48" data-nb-words="45" data-nb-chars="262">Světlo blikalo dál, chvílemi zůstávalo stát a&nbsp;chvílemi se&nbsp;zas blížilo, až&nbsp;jsem konečně na&nbsp;druhé straně příkopu uviděl dvě temné postavy. Nechal jsem je&nbsp;slézt po&nbsp;srázném břehu, překlopýtat blátem a&nbsp;vydrápat se&nbsp;do&nbsp;půli cesty k&nbsp;bráně. Teprve pak jsem na&nbsp;ně&nbsp;zavolal.</span></p>
        <p class="chunk" data-nb-ref-number="49" data-nb-words="6" data-nb-chars="38"><span class="idea" data-nb-ref-number="49" id="idea49" data-nb-words="6" data-nb-chars="38">,Kdo tam?’ řekl jsem ztlumeným hlasem.</span></p>
        <p class="chunk" data-nb-ref-number="50" data-nb-words="126" data-nb-chars="717"><span class="idea" data-nb-ref-number="50" id="idea50" data-nb-words="126" data-nb-chars="717">,Přátelé,’ ozvala se&nbsp;odpověď. Odkryl jsem lucernu a&nbsp;posvítil si&nbsp;na&nbsp;ně. První byl obrovitý Sikh s&nbsp;černým plnovousem, který mu&nbsp;splýval skoro až&nbsp;k&nbsp;opasku. Tak velikého člověka jsem předtím viděl jen v&nbsp;cirkuse. Druhý byl malý, tlustý, kulaťoučký chlapík s&nbsp;velikým žlutým turbanem a&nbsp;v&nbsp;ruce nesl nějaké břemeno zabalené do&nbsp;plachty. Zdálo se, že&nbsp;se&nbsp;celý klepe strachy, poněvadž se&nbsp;mu&nbsp;ruce třásly jak v&nbsp;zimnici a&nbsp;hlava se&nbsp;mu&nbsp;klimbala zprava doleva. Malá očka mu&nbsp;však svítila jak nějaké myši, která se&nbsp;odvážila vylézt ze&nbsp;své díry. Přeběhl mi&nbsp;mráz po&nbsp;zádech, když jsem si&nbsp;uvědomil, že&nbsp;ho&nbsp;zabijí, ale stačilo pomyslet na&nbsp;poklad a&nbsp;srdce mi&nbsp;ztvrdlo jako křemen. Když uviděl, že&nbsp;jsem běloch, zacvrlikal radostí a&nbsp;rozběhl se&nbsp;ke&nbsp;mně.</span></p>
        <p class="chunk" data-nb-ref-number="51" data-nb-words="49" data-nb-chars="323"><span class="idea" data-nb-ref-number="51" id="idea51" data-nb-words="49" data-nb-chars="323">,Žádám vás o&nbsp;ochranu, sahibe,’ zasupěl, ,poskytněte ochranu nešťastnému kupci Achmetovi. Procestoval jsem celou Radžputánu, abych našel útočiště v&nbsp;agerské pevnosti. Oloupili mě, bili a&nbsp;ponižovali za&nbsp;to, že&nbsp;jsem zůstal věrný anglické vládě. Tohle je&nbsp;požehnaná noc, konečně jsem opět v&nbsp;bezpečí — i&nbsp;se&nbsp;svým skrovným majetkem.’</span></p>
        <p class="chunk" data-nb-ref-number="52" data-nb-words="8" data-nb-chars="38"><span class="idea" data-nb-ref-number="52" id="idea52" data-nb-words="8" data-nb-chars="38">,Co máte v&nbsp;tom ranci?’ zeptal jsem se.</span></p>
        <p class="chunk" data-nb-ref-number="53" data-nb-words="44" data-nb-chars="269"><span class="idea" data-nb-ref-number="53" id="idea53" data-nb-words="44" data-nb-chars="269">,Železnou truhlu,’ odpověděl. ,Je v&nbsp;ní&nbsp;jen pár rodinných maličkostí, které pro nikoho jiného nemají žádnou cenu, ale o&nbsp;které bych nerad přišel. Přesto ale nejsem žádný žebrák a&nbsp;odměním se&nbsp;vám, mladý sahibe, a&nbsp;vašemu veliteli také, poskytne-li mi&nbsp;útulek, o&nbsp;který žádám.’</span></p>
        <p class="chunk" data-nb-ref-number="54" data-nb-words="34" data-nb-chars="198"><span class="idea" data-nb-ref-number="54" id="idea54" data-nb-words="34" data-nb-chars="198">Neměl už&nbsp;jsem odvahu s&nbsp;tím člověkem déle mluvit. Když jsem se&nbsp;díval na&nbsp;jeho vypasenou, vyděšenou tvář, nemohl jsem ani uvěřit, že&nbsp;ho&nbsp;chceme chladnokrevné zavraždit. Nejlepší bylo mít už&nbsp;to&nbsp;za&nbsp;sebou.</span></p>
        <p class="chunk" data-nb-ref-number="55" data-nb-words="41" data-nb-chars="248"><span class="idea" data-nb-ref-number="55" id="idea55" data-nb-words="41" data-nb-chars="248">,Odveďte ho&nbsp;na&nbsp;hlavní strážnici,’ řekl jsem. Oba Sikhové k&nbsp;němu přistoupili, každý z&nbsp;jedné strany, a&nbsp;obr kráčel za&nbsp;ním, když procházeli temnou branou. Nikdy jsem neviděl člověka tak dokonale obklíčeného smrtí. Já&nbsp;sám jsem zůstal s&nbsp;lucernou u&nbsp;brány.</span></p>
        <p class="chunk" data-nb-ref-number="56" data-nb-words="202" data-nb-chars="1143"><span class="idea" data-nb-ref-number="56" id="idea56" data-nb-words="202" data-nb-chars="1143">Slyšel jsem jejich pravidelné kroky, rozléhající se&nbsp;v&nbsp;opuštěných chodbách. Pojednou zmlkly a&nbsp;místo nich jsem uslyšel hlasy, hluk zápasu a&nbsp;údery. V&nbsp;zápětí se&nbsp;k&nbsp;mému zděšení znova rozlehly kroky a&nbsp;rychle se&nbsp;ke&nbsp;mně blížily. Doprovázelo je&nbsp;hlučné oddechování utíkajícího člověka. Běžel jak zajíc, tvář měl potřísněnou krví, a&nbsp;za&nbsp;ním se&nbsp;hnal obrovitý Sikh s&nbsp;černým plnovousem, který dělal skoky jak tygr a&nbsp;v&nbsp;ruce se&nbsp;mu&nbsp;blýskal nůž. Ten malý kupec ale utíkal neuvěřitelné rychle. Sikh za&nbsp;ním zůstával pozadu a&nbsp;viděl jsem, že&nbsp;jestli kupec proběhne kolem mne a&nbsp;dostane se&nbsp;ven z&nbsp;pevnosti, může se&nbsp;ještě zachránit. Cítil jsem k&nbsp;němu sympatie, ale pomyšlení na&nbsp;poklad mě&nbsp;i&nbsp;tentokrát zatvrdilo. Když pádil kolem mne, hodil jsem mu&nbsp;pod nohy pušku a&nbsp;on&nbsp;se&nbsp;přes ni&nbsp;dvakrát převalil jak zastřelený králík. Dřív než mohl vstát, Sikh se&nbsp;na&nbsp;něho vrhl a&nbsp;dvakrát mu&nbsp;vrazil nůž do&nbsp;boku. Kupec ani nezasténal, ani svalem nepohnul, zůstal ležet tam, kde padl. Řekl bych, že&nbsp;si&nbsp;srazil vaz při tom pádu. Račte si&nbsp;všimnout, pánové, že&nbsp;dodržuji, co&nbsp;jsem slíbil. Vypravuji vám to&nbsp;se&nbsp;všemi podrobnostmi, přesně tak, jak se&nbsp;to&nbsp;stalo, ať&nbsp;už&nbsp;to&nbsp;svědčí v&nbsp;můj prospěch nebo ne.“</span></p>
        <p class="chunk" data-nb-ref-number="57" data-nb-words="99" data-nb-chars="602"><span class="idea" data-nb-ref-number="57" id="idea57" data-nb-words="99" data-nb-chars="602">Odmlčel se&nbsp;a&nbsp;natáhl spoutané ruce pro whisky s&nbsp;vodou, kterou mu&nbsp;Holmes připravil. Pokud jde o&nbsp;mne, přiznávám, že&nbsp;se&nbsp;mě&nbsp;nad tím člověkem zmocnila krajní hrůza nejen proto, že&nbsp;se&nbsp;na&nbsp;celé věci tak chladnokrevně podílel, ale ještě víc pro lehkomyslnost a&nbsp;lhostejnost, s&nbsp;níž o&nbsp;svém činu vyprávěl. Cítil jsem, že&nbsp;ať&nbsp;ho&nbsp;stihne jakýkoli trest, s&nbsp;mým soucitem rozhodně počítat nemůže. Sherlock Holmes a&nbsp;Jones seděli s&nbsp;rukama na&nbsp;kolenou, hluboce zaujati jeho vyprávěním, ale na&nbsp;jejich tvářích se&nbsp;zračilo podobné znechucení. Small si&nbsp;toho pravděpodobně všiml, poněvadž pokračoval hlasem, z&nbsp;něhož bylo cítit vzdor.</span></p>
        <p class="chunk" data-nb-ref-number="58" data-nb-words="78" data-nb-chars="437"><span class="idea" data-nb-ref-number="58" id="idea58" data-nb-words="78" data-nb-chars="437">„Samozřejmě — byla to&nbsp;ode mne velká špatnost,“ řekl. „Rád bych ale viděl, kolik lidí by&nbsp;se&nbsp;na&nbsp;mém místě dokázalo vzdát podílu na&nbsp;kořisti, kdyby věděli, že&nbsp;jim za&nbsp;odmítnutí podříznou krk. Ostatně, když už&nbsp;se&nbsp;jednou dostal do&nbsp;pevnosti, byl v&nbsp;sázce buď jeho život, nebo můj. Kdyby byl odtamtud unikl, celá věc by&nbsp;se&nbsp;prozradila a&nbsp;mě&nbsp;by&nbsp;postavili před válečný soud a&nbsp;pravděpodobně zastřelili, poněvadž v&nbsp;té&nbsp;době se&nbsp;s&nbsp;lidmi nikdo moc nepáral.“</span></p>
        <p class="chunk" data-nb-ref-number="59" data-nb-words="6" data-nb-chars="47"><span class="idea" data-nb-ref-number="59" id="idea59" data-nb-words="6" data-nb-chars="47">„Pokračujte ve&nbsp;vyprávění,“ řekl Holmes stručně.</span></p>
        <p class="chunk" data-nb-ref-number="60" data-nb-words="91" data-nb-chars="541"><span class="idea" data-nb-ref-number="60" id="idea60" data-nb-words="91" data-nb-chars="541">„No — odnesli jsme ho&nbsp;dovnitř, Abdullah, Akbar a&nbsp;já. Byl zatraceně těžký, přestože to&nbsp;byl takový mrňous. Mahomet Singh zůstal u&nbsp;vrat na&nbsp;stráži. Odvlekli jsme mrtvolu na&nbsp;místo, které už&nbsp;Sikhové připravili. Bylo to&nbsp;dost daleko od&nbsp;brány, křivolaká ulička tam vedla do&nbsp;veliké prázdné síně, jejíž cihlové zdi se&nbsp;už&nbsp;rozpadaly. Podlaha z&nbsp;udusané hlíny se&nbsp;na&nbsp;jednom místě propadla a&nbsp;vytvořila tak přirozený hrob. Kupce Achmeta jsme do&nbsp;něho uložili a&nbsp;mrtvolu zakryli uvolněnými cihlami. Když jsme s&nbsp;tím byli hotovi, vrátili jsme se&nbsp;všichni k&nbsp;pokladu.</span></p>
        <p class="chunk" data-nb-ref-number="61" data-nb-words="199" data-nb-chars="1176"><span class="idea" data-nb-ref-number="61" id="idea61" data-nb-words="199" data-nb-chars="1176">Ležel tam, kde jej kupec upustil, když se&nbsp;na&nbsp;něho poprvé vrhli. Byla to&nbsp;tahle truhla, která teď stojí před vámi na&nbsp;stole. Klíč na&nbsp;hedvábné šňůrce byl přivázaný na&nbsp;tom sklápěcím držadle na&nbsp;víku. Truhlu jsme otevřeli a&nbsp;světlo lucerny se&nbsp;zatřpytilo na&nbsp;sbírce drahokamů, o&nbsp;jakých jsem čítal a&nbsp;snil jako malý chlapec v&nbsp;Pershoru. Byl na&nbsp;ně&nbsp;oslňující pohled. Když jsme se&nbsp;jím dostatečně pokochali, vyndali jsme všechny ty&nbsp;drahé kameny ven a&nbsp;pořídili seznam. Bylo tam sto třiačtyřicet diamantů první kvality, mezi nimi i&nbsp;ten, který se, pokud vím, jmenuje Velký Mogul a&nbsp;o&nbsp;němž se&nbsp;tvrdí, že&nbsp;je&nbsp;to&nbsp;druhý největší diamant na&nbsp;světě. Dále tam bylo sedmadevadesát překrásných smaragdů a&nbsp;sto sedmdesát rubínů, z&nbsp;nichž ale některé byly jen malé. Pak tam bylo čtyřicet karbunkulí, dvě stě deset safírů, jedenašedesát achátů a&nbsp;spousta berylů, onyxů, polodrahokamů, tyrkysů a&nbsp;dalších kamenů, o&nbsp;kterých jsem tehdy ani nevěděl, jak se&nbsp;všechny jmenují, teprve později jsem se&nbsp;s&nbsp;nimi seznámil víc. Kromě toho tam bylo skoro tři sta velice vzácných perel a&nbsp;dvanáct z&nbsp;nich bylo zasazeno do&nbsp;zlaté korunky. Mimochodem, tu&nbsp;korunku musel někdo vzít, protože když jsem získal truhlu podruhé, už&nbsp;v&nbsp;ní&nbsp;nebyla.</span></p>
        <p class="chunk" data-nb-ref-number="62" data-nb-words="196" data-nb-chars="1144"><span class="idea" data-nb-ref-number="62" id="idea62" data-nb-words="196" data-nb-chars="1144">Když jsme všechny ty&nbsp;poklady spočítali, uložili jsme je&nbsp;zpátky do&nbsp;truhly a&nbsp;odnesli je&nbsp;k&nbsp;bráně ukázat Mahometu Singhovi. Potom jsme slavnostně opakovali přísahu, že&nbsp;budeme svorně stát při sobě a&nbsp;své tajemství nikomu neprozradíme. Dohodli jsme se, že&nbsp;kořist ukryjeme na&nbsp;bezpečném místě a&nbsp;ponecháme ji&nbsp;tam, dokud v&nbsp;zemi opět nezavládne mír; teprve potom že&nbsp;si&nbsp;ji&nbsp;mezi sebou rozdělíme rovným dílem. Kdybychom si&nbsp;ji&nbsp;byli rozdělili hned, nic bychom tím nezískali, protože kdyby u&nbsp;nás někdo drahokamy takové ceny uviděl, určitě by&nbsp;nás začal z&nbsp;něčeho nekalého podezírat a&nbsp;v&nbsp;pevnosti jsme neměli žádné soukromí ani žádné vhodné místo, kam bychom si&nbsp;je&nbsp;mohli uschovat. Odnesli jsme proto truhlu do&nbsp;téže síně, kde jsme pohřbili mrtvolu, a&nbsp;tam, pod několika cihlami v&nbsp;dobře zachovalé zdi, jsme udělali díru a&nbsp;poklad do&nbsp;ní&nbsp;uložili. Místo jsme pečlivé označili a&nbsp;příští den jsem zhotovil čtyři plánky — pro každého jeden — a&nbsp;všichni čtyři jsme se&nbsp;na&nbsp;ně&nbsp;dole podepsali, poněvadž jsme složili přísahu, že&nbsp;v&nbsp;budoucnu bude každý z&nbsp;nás jednat v&nbsp;zájmu všech a&nbsp;nikdo nebude mít žádné výsady. S&nbsp;rukou na&nbsp;srdci mohu prohlásit, že&nbsp;já&nbsp;jsem tuto přísahu nikdy neporušil.</span></p>
        <p class="chunk" data-nb-ref-number="63" data-nb-words="95" data-nb-chars="589"><span class="idea" data-nb-ref-number="63" id="idea63" data-nb-words="95" data-nb-chars="589">Je&nbsp;jistě zbytečné, pánové, abych vám líčil další průběh indického povstání. Když Wilson dobyl Dilíí a&nbsp;Sir Colin osvobodil Lucknow, jádro povstaleckých tlup se&nbsp;rozpadlo. Do&nbsp;země přicházely stále nové oddíly našeho vojska a&nbsp;Nana Sahib uprchl za&nbsp;hranice. Přepadová kolona pod velením plukovníka Greatheada obklíčila Agru a&nbsp;povstalce rozprášila. Zdálo se, že&nbsp;v&nbsp;celé zemi opět zavládl mír, a&nbsp;my&nbsp;čtyři jsme začali doufat, že&nbsp;nadchází čas, kdy budeme moci bezpečně zmizet i&nbsp;se&nbsp;svými podíly na&nbsp;loupeži. Naše naděje se&nbsp;však zhroutily v&nbsp;jediném okamžiku, neboť nás zatkli — jako vrahy kupce Achmeta.</span></p>
        <p class="chunk" data-nb-ref-number="64" data-nb-words="243" data-nb-chars="1404"><span class="idea" data-nb-ref-number="64" id="idea64" data-nb-words="243" data-nb-chars="1404">Stalo se&nbsp;to&nbsp;takhle: když radža svěřil klenoty do&nbsp;Achmetových rukou, udělal to&nbsp;proto, poněvadž věděl, že&nbsp;jde o&nbsp;člověka, na&nbsp;kterého se&nbsp;může spolehnout. Na&nbsp;východě však jsou lidé velice podezíraví, a&nbsp;tak si&nbsp;radža najal dalšího sluhu, ještě spolehlivějšího, a&nbsp;pověřil ho&nbsp;špiclováním toho prvního. Ten druhý muž dostal příkaz, aby Achmeta nespouštěl z&nbsp;očí ani na&nbsp;okamžik a&nbsp;sledoval ho&nbsp;jako stín. Šel za&nbsp;ním i&nbsp;oné noci a&nbsp;viděl ho&nbsp;vejít branou do&nbsp;pevnosti. Myslel si&nbsp;samozřejmě, že&nbsp;mu&nbsp;tam byl poskytnut útulek, a&nbsp;proto druhého dne sám také požádal o&nbsp;vpuštění do&nbsp;pevnosti, ale po&nbsp;Achmetovi tam nenalezl ani stopy. Připadalo mu&nbsp;to&nbsp;divné, a&nbsp;zmínil se&nbsp;proto o&nbsp;tom seržantovi, který vedl evidenci přivandrovalých cizinců, a&nbsp;ten to&nbsp;zas donesl veliteli. Udělali důkladnou prohlídku v&nbsp;okolí brány a&nbsp;mrtvolu objevili. A&nbsp;tak nás právě v&nbsp;okamžiku, kdy jsme si&nbsp;mysleli, že&nbsp;jsme v&nbsp;naprostém bezpečí, všechny čtyři zatkli a&nbsp;postavili před soud pro vraždu — tři proto, že&nbsp;tu&nbsp;noc hlídali bránu, a&nbsp;čtvrtého proto, že&nbsp;zavražděného muže doprovázel. U&nbsp;soudu nepadlo o&nbsp;klenotech ani slovo, poněvadž radžu mezitím svrhli a&nbsp;vyhnali z&nbsp;Indie. Nikdo o&nbsp;nich nic nevěděl, a&nbsp;nemohl se&nbsp;tedy o&nbsp;ně&nbsp;ani zajímat. Vražda však nám byla prokázána a&nbsp;bylo jasné, že&nbsp;jsme se&nbsp;na&nbsp;ní&nbsp;museli podílet všichni. Tři Sikhové byli odsouzeni na&nbsp;doživotní nucené práce a&nbsp;mě&nbsp;odsoudili k&nbsp;smrti, ale později rozsudek zrušili a&nbsp;dostal jsem stejný trest jako ostatní.</span></p>
        <p class="chunk" data-nb-ref-number="65" data-nb-words="108" data-nb-chars="618"><span class="idea" data-nb-ref-number="65" id="idea65" data-nb-words="108" data-nb-chars="618">Octli jsme se&nbsp;tak ve&nbsp;velice zvláštní situaci. Zakovali nás všechny čtyři do&nbsp;řetězů a&nbsp;měli jsme pramalou naději, že&nbsp;se&nbsp;jednoho dne dostaneme na&nbsp;svobodu. A&nbsp;při tom znal každý z&nbsp;nás tajemství, které by&nbsp;mu&nbsp;zajistilo život v&nbsp;paláci, kdyby jej mohl využít. Stačilo to, aby člověk zešílel, když se&nbsp;musel nechat kopat a&nbsp;komandovat od&nbsp;každého nadutého dozorce jen proto, aby dostal trochu rýže a&nbsp;vody — zatímco venku pro něho bylo připraveno nesmírné bohatství, čekající jen na&nbsp;chvíli, kdy je&nbsp;vyzvedne. Člověk by&nbsp;se&nbsp;z&nbsp;toho pomátl, ale já&nbsp;jsem byl vždycky velice houževnatý, a&nbsp;tak jsem se&nbsp;ovládal a&nbsp;čekal na&nbsp;vhodnou příležitost.</span></p>
        <p class="chunk" data-nb-ref-number="66" data-nb-words="184" data-nb-chars="1087"><span class="idea" data-nb-ref-number="66" id="idea66" data-nb-words="184" data-nb-chars="1087">Konečně se&nbsp;mi&nbsp;zdálo, že&nbsp;nadešla. Převezli mě&nbsp;z&nbsp;Agry do&nbsp;Madrásu a&nbsp;odtamtud na&nbsp;Blair Island v&nbsp;Andamanském souostroví. Na&nbsp;tom ostrově je&nbsp;v&nbsp;trestanecké kolonii jen velice málo bělochů, a&nbsp;poněvadž jsem se&nbsp;hned od&nbsp;počátku dobře choval, získal jsem tam brzo postavení privilegovaného vězně. Přidělili mi&nbsp;chýši v&nbsp;Hope Townu, což je&nbsp;malá díra na&nbsp;svahu Mount Hariettu, a&nbsp;víc se&nbsp;o&nbsp;mne moc nestarali. Je&nbsp;to&nbsp;ubíjející, zimnicí zamořený kraj a&nbsp;za&nbsp;našimi malými mýtinami se&nbsp;celé okolí jen hemžilo divokými kanibalskými domorodci, kteří jsou ochotni při první příležitosti na&nbsp;člověka vystřelit z&nbsp;foukačky otrávený trn. Kopali jsme tam odvodňovací kanály, pěstovali sladké brambory a&nbsp;dělali tucet dalších prací, takže jsme byli celý den velice zaměstnáni a&nbsp;teprve večer jsme měli chvilku času pro sebe. Kromě jiných věcí jsem se&nbsp;tam naučil také připravovat léky pro doktora a&nbsp;pochytil jsem i&nbsp;leccos z&nbsp;jeho znalostí. Celý čas jsem vyhlížel nějakou šanci na&nbsp;útěk, ale k&nbsp;nejbližší pevnině je&nbsp;to&nbsp;sta mil a&nbsp;tam v&nbsp;těch mořích bývá slabý nebo skoro žádný vítr. Pokus o&nbsp;útěk je&nbsp;proto fantasticky nesnadný podnik.</span></p>
        <p class="chunk" data-nb-ref-number="67" data-nb-words="128" data-nb-chars="797"><span class="idea" data-nb-ref-number="67" id="idea67" data-nb-words="128" data-nb-chars="797">Náš lékař, doktor Somerton, byl rázný, sportovně založený mládenec a&nbsp;ostatní důstojníci se&nbsp;po&nbsp;večerech scházeli u&nbsp;něho v&nbsp;bytě a&nbsp;hrávali tam karty. Ordinace, kde jsem mu&nbsp;připravoval léky, byla vedle jeho pokoje a&nbsp;obě místnosti oddělovala jen stěna s&nbsp;malým okénkem. Když jsem si&nbsp;někdy připadal příliš osamělý, zhasínal jsem v&nbsp;ordinaci lampu a&nbsp;stával jsem tam a&nbsp;naslouchal jejich hovorům a&nbsp;sledoval jejich hru. Jsem vášnivý karbaník a&nbsp;tím kibicováním přes zeď jsem se&nbsp;bavil skoro stejně dobře, jako bych hrál sám. Chodíval tam major Sholto, kapitán Morstan a&nbsp;poručík Bromley Brown, který velel domorodým oddílům. Samozřejmě tam byl i&nbsp;doktor Somerton a&nbsp;ještě dva tři vězeňští dozorci, protřelí staří karbaníci, kteří hráli výtečně, ale poťouchle a&nbsp;najisto. Bývala to&nbsp;velice milá a&nbsp;příjemná společnost.</span></p>
        <p class="chunk" data-nb-ref-number="68" data-nb-words="147" data-nb-chars="841"><span class="idea" data-nb-ref-number="68" id="idea68" data-nb-words="147" data-nb-chars="841">Brzo mě&nbsp;však zarazilo, že&nbsp;vojáci pořád prohrávají a&nbsp;civilové vyhrávají. Rozumíte, nechci říct, že&nbsp;v&nbsp;tom bylo něco nepoctivého, ale bylo to&nbsp;tak. Ti&nbsp;vězeňští dozorci totiž nedělali nic jiného, než hráli karty, a&nbsp;to&nbsp;od&nbsp;chvíle, co&nbsp;na&nbsp;Andamany přišli, a&nbsp;znali svou hru do&nbsp;všech detailů a&nbsp;byli neuvěřitelně sehraní, zatímco ti&nbsp;druzí hráli jen pro ukrácení dlouhé chvíle a&nbsp;vynášeli, co&nbsp;je&nbsp;napadlo. Naši vojáci byli noc co&nbsp;noc chudší, a&nbsp;čím víc prohrávali, tím víc se&nbsp;do&nbsp;hry hrnuli. Major Sholto byl ze&nbsp;všech hráčů nejnáruživější. Zpočátku platil bankovkami a&nbsp;zlatem, ale brzo přešel k&nbsp;dlužním úpisům a&nbsp;vystavoval je&nbsp;na&nbsp;dost značné sumy. Občas nějakou maličkost vyhrál, což mu&nbsp;dodalo kuráž do&nbsp;další hry, ale vzápětí jej štěstí opouštělo víc než kdy jindy. Celý den pak chodil zamračený jak nebe před bouřkou a&nbsp;také pít začal víc, než mu&nbsp;bylo zdrávo.</span></p>
        <p class="chunk" data-nb-ref-number="69" data-nb-words="38" data-nb-chars="230"><span class="idea" data-nb-ref-number="69" id="idea69" data-nb-words="38" data-nb-chars="230">Jednou večer prohrál větší částku než obvykle. Seděl jsem ve&nbsp;své chýši, když Sholto s&nbsp;kapitánem Morstanem klopýtali kolem do&nbsp;svých kvartýrů. Ti&nbsp;dva byli velcí kamarádi a&nbsp;věčně je&nbsp;člověk viděl spolu. Major zuřil nad svými prohrami.</span></p>
        <p class="chunk" data-nb-ref-number="70" data-nb-words="21" data-nb-chars="129"><span class="idea" data-nb-ref-number="70" id="idea70" data-nb-words="21" data-nb-chars="129">,Jsem na&nbsp;mizině, Morstane,’ říkal, když šli kolem mé&nbsp;chýše. ,Nezbývá mi&nbsp;nic jiného než odejít do&nbsp;výslužby. Jsem vyřízený člověk.’</span></p>
        <p class="chunk" data-nb-ref-number="71" data-nb-words="31" data-nb-chars="168"><span class="idea" data-nb-ref-number="71" id="idea71" data-nb-words="31" data-nb-chars="168">,Nesmysl, kamaráde!’ říkal Morstan a&nbsp;poplácával ho&nbsp;po&nbsp;rameně. ,Kolikrát už&nbsp;jsem byl v&nbsp;horší rejži, a&nbsp;přece — - -’ Víc jsem neslyšel, ale k&nbsp;zamyšlení mi&nbsp;stačilo i&nbsp;tohle.</span></p>
        <p class="chunk" data-nb-ref-number="72" data-nb-words="23" data-nb-chars="119"><span class="idea" data-nb-ref-number="72" id="idea72" data-nb-words="23" data-nb-chars="119">O&nbsp;pár dnů později se&nbsp;major Sholto procházel po&nbsp;břehu a&nbsp;já&nbsp;jsem té&nbsp;příležitosti využil k&nbsp;tomu, abych si&nbsp;s&nbsp;ním promluvil.</span></p>
        <p class="chunk" data-nb-ref-number="73" data-nb-words="9" data-nb-chars="54"><span class="idea" data-nb-ref-number="73" id="idea73" data-nb-words="9" data-nb-chars="54">,Potřeboval bych od&nbsp;vás radu, pane majore,’ řekl jsem.</span></p>
        <p class="chunk" data-nb-ref-number="74" data-nb-words="12" data-nb-chars="67"><span class="idea" data-nb-ref-number="74" id="idea74" data-nb-words="12" data-nb-chars="67">,Copak, Smalle? Oč&nbsp;jde?’ zeptal se&nbsp;a&nbsp;vyndal z&nbsp;úst manilský doutník.</span></p>
        <p class="chunk" data-nb-ref-number="75" data-nb-words="55" data-nb-chars="318"><span class="idea" data-nb-ref-number="75" id="idea75" data-nb-words="55" data-nb-chars="318">,Chtěl jsem se&nbsp;vás zeptat, pane,’ řekl jsem, ,kdo je&nbsp;kompetentní k&nbsp;tomu, abych mu&nbsp;předal ukrytý poklad. Vím, kde je&nbsp;uloženo půl miliónu, a&nbsp;poněvadž té&nbsp;vědomosti nemohu nijak využít, myslím si, že&nbsp;udělám nejlíp, když poklad předám příslušným úřadům. Snad bych pak mohl čekat, že&nbsp;se&nbsp;nade mnou smilují a&nbsp;zkrátí mi&nbsp;trest.’</span></p>
        <p class="chunk" data-nb-ref-number="76" data-nb-words="16" data-nb-chars="92"><span class="idea" data-nb-ref-number="76" id="idea76" data-nb-words="16" data-nb-chars="92">,Říkáte půl miliónu, Smalle?’ zalapal po&nbsp;dechu a&nbsp;podíval se&nbsp;na&nbsp;mne, jestli jsem se&nbsp;nepomátl.</span></p>
        <p class="chunk" data-nb-ref-number="77" data-nb-words="49" data-nb-chars="256"><span class="idea" data-nb-ref-number="77" id="idea77" data-nb-words="49" data-nb-chars="256">,Přesně tolik, pane — v&nbsp;klenotech a&nbsp;v&nbsp;perlách. Poklad je&nbsp;v&nbsp;úkrytu a&nbsp;čeká na&nbsp;toho, kdo si&nbsp;jej vezme. A&nbsp;navíc je&nbsp;tu&nbsp;ještě ta&nbsp;zvláštní okolnost, že&nbsp;pravý majitel pokladu byl prohlášen za&nbsp;psance a&nbsp;nesmí to&nbsp;jmění dostat, takže poklad patří tomu, kdo jej najde.’</span></p>
        <p class="chunk" data-nb-ref-number="78" data-nb-words="20" data-nb-chars="114"><span class="idea" data-nb-ref-number="78" id="idea78" data-nb-words="20" data-nb-chars="114">,Státu, Smalle,’ zakoktal, ,poklad patří státu.’ Z&nbsp;váhavého tónu, jakým to&nbsp;řekl, bylo mi&nbsp;jasné, že&nbsp;ho&nbsp;mám v&nbsp;hrsti.</span></p>
        <p class="chunk" data-nb-ref-number="79" data-nb-words="12" data-nb-chars="81"><span class="idea" data-nb-ref-number="79" id="idea79" data-nb-words="12" data-nb-chars="81">,Myslíte tedy, že&nbsp;bych to&nbsp;měl oznámit generálnímu guvernérovi?’ řekl jsem klidně.</span></p>
        <p class="chunk" data-nb-ref-number="80" data-nb-words="21" data-nb-chars="130"><span class="idea" data-nb-ref-number="80" id="idea80" data-nb-words="21" data-nb-chars="130">,No… no… nemusíte se&nbsp;ukvapovat, abyste toho třeba pak nelitoval. Řekněte mi, jak to&nbsp;vlastně všechno je, Smalle. Povězte mi&nbsp;fakta.’</span></p>
        <p class="chunk" data-nb-ref-number="81" data-nb-words="41" data-nb-chars="230"><span class="idea" data-nb-ref-number="81" id="idea81" data-nb-words="41" data-nb-chars="230">Vyprávěl jsem mu&nbsp;celou historii, ale s&nbsp;malými změnami, aby nemohl poznat, kde se&nbsp;to&nbsp;stalo. Když jsem skončil, stál tam jak zařezaný a&nbsp;zřejmě o&nbsp;tom velice přemýšlel. Podle zkřivených rtů mi&nbsp;bylo jasné, jaký zápas se&nbsp;v&nbsp;něm odehrává.</span></p>
        <p class="chunk" data-nb-ref-number="82" data-nb-words="20" data-nb-chars="120"><span class="idea" data-nb-ref-number="82" id="idea82" data-nb-words="20" data-nb-chars="120">,Tohle je&nbsp;velice závažná věc, Smalle,’ řekl mi&nbsp;posléze. ,Zatím o&nbsp;tom nikomu neříkejte ani slovo. Brzo se&nbsp;znova uvidíme.’</span></p>
        <p class="chunk" data-nb-ref-number="83" data-nb-words="17" data-nb-chars="98"><span class="idea" data-nb-ref-number="83" id="idea83" data-nb-words="17" data-nb-chars="98">Dva dny nato přivedl do&nbsp;mé&nbsp;chýše svého přítele, kapitána Morstana. Přišli pozdě v&nbsp;noci s&nbsp;lucernou.</span></p>
        <p class="chunk" data-nb-ref-number="84" data-nb-words="15" data-nb-chars="85"><span class="idea" data-nb-ref-number="84" id="idea84" data-nb-words="15" data-nb-chars="85">,Byl bych rád, aby kapitán Morstan slyšel tu&nbsp;historii přímo od&nbsp;vás, Smalle,’ řekl mi.</span></p>
        <p class="chunk" data-nb-ref-number="85" data-nb-words="10" data-nb-chars="56"><span class="idea" data-nb-ref-number="85" id="idea85" data-nb-words="10" data-nb-chars="56">Opakoval jsem ji&nbsp;tak, jak jsem ji&nbsp;předtím vyprávěl jemu.</span></p>
        <p class="chunk" data-nb-ref-number="86" data-nb-words="15" data-nb-chars="81"><span class="idea" data-nb-ref-number="86" id="idea86" data-nb-words="15" data-nb-chars="81">,Zní to&nbsp;docela pravdivě, ne?’ řekl. ,Myslíte, že&nbsp;stojí za&nbsp;to&nbsp;se&nbsp;v&nbsp;tom angažovat?’</span></p>
        <p class="chunk" data-nb-ref-number="87" data-nb-words="3" data-nb-chars="24"><span class="idea" data-nb-ref-number="87" id="idea87" data-nb-words="3" data-nb-chars="24">Kapitán Morstan přikývl.</span></p>
        <p class="chunk" data-nb-ref-number="88" data-nb-words="86" data-nb-chars="504"><span class="idea" data-nb-ref-number="88" id="idea88" data-nb-words="86" data-nb-chars="504">,Podívejte, Smalle,’ řekl major, ,hovořili jsme o&nbsp;tom tady s&nbsp;přítelem a&nbsp;dospěli jsme k&nbsp;závěru, že&nbsp;to&nbsp;vaše tajemství se&nbsp;koneckonců státu vůbec netýká, ale že&nbsp;jde o&nbsp;váš soukromý majetek, s&nbsp;nímž ovšem máte právo disponovat tak, jak uznáte za&nbsp;nejlepší. Naskýtá se&nbsp;ale otázka, jakou cenu za&nbsp;to&nbsp;požadujete. Byli bychom ochotni celé věci se&nbsp;ujmout a&nbsp;přinejmenším se&nbsp;na&nbsp;to&nbsp;zblízka podívat, kdybychom se&nbsp;dohodli na&nbsp;podmínkách.’ Snažil se&nbsp;mluvit lhostejně a&nbsp;bez zájmu, ale oči mu&nbsp;jen svítily vzrušením a&nbsp;zištností.</span></p>
        <p class="chunk" data-nb-ref-number="89" data-nb-words="62" data-nb-chars="355"><span class="idea" data-nb-ref-number="89" id="idea89" data-nb-words="62" data-nb-chars="355">,V tom případě, pánové,’ odpověděl jsem a&nbsp;snažil jsem se&nbsp;také zachovat klid, ačkoli jsem byl stejně vzrušen jako oni, ,je tu&nbsp;jen jediná cena, na&nbsp;kterou může člověk v&nbsp;mém postavení přistoupit. Chtěl bych, abyste pomohli na&nbsp;svobodu mně a&nbsp;mým třem společníkům. Přijali bychom vás pak do&nbsp;party a&nbsp;dali vám jednu pětinu, o&nbsp;kterou byste se&nbsp;mezi sebou rozdělili.’</span></p>
        <p class="chunk" data-nb-ref-number="90" data-nb-words="9" data-nb-chars="54"><span class="idea" data-nb-ref-number="90" id="idea90" data-nb-words="9" data-nb-chars="54">„Hm,’ řekl. „Jednu pětinu! To&nbsp;není zrovna moc lákavé!’</span></p>
        <p class="chunk" data-nb-ref-number="91" data-nb-words="9" data-nb-chars="54"><span class="idea" data-nb-ref-number="91" id="idea91" data-nb-words="9" data-nb-chars="54">„Každý byste dostal asi tak padesát tisíc,’ řekl jsem.</span></p>
        <p class="chunk" data-nb-ref-number="92" data-nb-words="15" data-nb-chars="82"><span class="idea" data-nb-ref-number="92" id="idea92" data-nb-words="15" data-nb-chars="82">„Jak vám ale můžeme pomoci na&nbsp;svobodu? Víte dobře, že&nbsp;po&nbsp;nás chcete nemožnou věc.’</span></p>
        <p class="chunk" data-nb-ref-number="93" data-nb-words="85" data-nb-chars="491"><span class="idea" data-nb-ref-number="93" id="idea93" data-nb-words="85" data-nb-chars="491">„Ale kde,’ odpověděl jsem, „promyslel jsem to&nbsp;všechno do&nbsp;posledního detailu. Jedinou překážkou našeho útěku je&nbsp;okolnost, že&nbsp;si&nbsp;tady nemůžeme opatřit člun, který by&nbsp;se&nbsp;hodil na&nbsp;takovou cestu, a&nbsp;zásoby, s&nbsp;nimiž bychom vystačili pro delší čas. V&nbsp;Kalkatě či&nbsp;v&nbsp;Madrásu jsou spousty malých jachet a&nbsp;jol, které by&nbsp;se&nbsp;nám báječně hodily. Obstarejte jednu a&nbsp;přivezte ji&nbsp;sem. Zařídíme to&nbsp;tak, abychom se&nbsp;na&nbsp;ni&nbsp;dostali v&nbsp;noci, a&nbsp;když nás vysadíte kdekoli na&nbsp;indickém pobřeží, váš úkol tím bude splněn.’</span></p>
        <p class="chunk" data-nb-ref-number="94" data-nb-words="6" data-nb-chars="35"><span class="idea" data-nb-ref-number="94" id="idea94" data-nb-words="6" data-nb-chars="35">,Ještě tak kdybyste byl sám,’ řekl.</span></p>
        <p class="chunk" data-nb-ref-number="95" data-nb-words="17" data-nb-chars="112"><span class="idea" data-nb-ref-number="95" id="idea95" data-nb-words="17" data-nb-chars="112">,Všichni, nebo žádný,’ odpověděl jsem. ,My čtyři jsme si&nbsp;přísahali, že&nbsp;jeden bez druhého nebudeme nic podnikat.’</span></p>
        <p class="chunk" data-nb-ref-number="96" data-nb-words="19" data-nb-chars="127"><span class="idea" data-nb-ref-number="96" id="idea96" data-nb-words="19" data-nb-chars="127">,Vidíte to, Morstane,’ řekl, ,Small je&nbsp;člověk, který drží slovo. Neopouští své přátele. Myslím, že&nbsp;mu&nbsp;klidně můžeme důvěřovat.’</span></p>
        <p class="chunk" data-nb-ref-number="97" data-nb-words="20" data-nb-chars="132"><span class="idea" data-nb-ref-number="97" id="idea97" data-nb-words="20" data-nb-chars="132">,Je to&nbsp;špinavá záležitost,’ odpověděl Morstan. ,Ale podle toho, co&nbsp;říkáte, mohly by&nbsp;nám ty&nbsp;peníze všechny výdaje bohatě vynahradit.’</span></p>
        <p class="chunk" data-nb-ref-number="98" data-nb-words="53" data-nb-chars="312"><span class="idea" data-nb-ref-number="98" id="idea98" data-nb-words="53" data-nb-chars="312">,No dobře, Smalle,’ řekl major, ,myslím, že&nbsp;bychom to&nbsp;mohli zkusit a&nbsp;vyhovět vám. Nejdřív si&nbsp;ovšem musíme ověřit, jestli je&nbsp;ta&nbsp;vaše historie pravdivá. Povězte mi, kde je&nbsp;ta&nbsp;truhla schovaná, já&nbsp;si&nbsp;vezmu dovolenou, zajedu do&nbsp;Indie na&nbsp;lodi, která sem každý měsíc vozí mužstvo na&nbsp;vystřídání, a&nbsp;všechno si&nbsp;prošetřím.’</span></p>
        <p class="chunk" data-nb-ref-number="99" data-nb-words="35" data-nb-chars="208"><span class="idea" data-nb-ref-number="99" id="idea99" data-nb-words="35" data-nb-chars="208">,To tak rychle nepůjde,’ řekl jsem mnohem chladněji, zatímco on&nbsp;se&nbsp;dostával stále víc do&nbsp;ráže. ,K tomu musím mít souhlas všech tří společníků. Říkám vám přece, že&nbsp;to&nbsp;buď podnikneme všichni čtyři, nebo žádný.’</span></p>
        <p class="chunk" data-nb-ref-number="100" data-nb-words="12" data-nb-chars="69"><span class="idea" data-nb-ref-number="100" id="idea100" data-nb-words="12" data-nb-chars="69">,Nesmysl!’ přerušil mě. ,Co je&nbsp;těm třem černým kůžím do&nbsp;naší dohody?’</span></p>
        <p class="chunk" data-nb-ref-number="101" data-nb-words="19" data-nb-chars="103"><span class="idea" data-nb-ref-number="101" id="idea101" data-nb-words="19" data-nb-chars="103">,Ať jsou černí nebo modří,’ řekl jsem, ,jsou to&nbsp;jednou moji společníci a&nbsp;já&nbsp;bez nich nemohu nic dělat.’</span></p>
        <p class="chunk" data-nb-ref-number="102" data-nb-words="171" data-nb-chars="1023"><span class="idea" data-nb-ref-number="102" id="idea102" data-nb-words="171" data-nb-chars="1023">Krátce a&nbsp;dobře, dojednali jsme všechno až&nbsp;při další schůzce, na&nbsp;které byli přítomni Mahomet Singh, Abdullah Khan a&nbsp;Dost Akbar. Celou záležitost jsme znovu prohovořili a&nbsp;nakonec jsme se&nbsp;dohodli, jak to&nbsp;provedeme. My&nbsp;jsme měli oběma důstojníkům opatřit nákres té&nbsp;části agerské pevnosti a&nbsp;označit jim to&nbsp;místo ve&nbsp;zdi, kde je&nbsp;poklad ukrytý. Major Sholto měl odjet do&nbsp;Indie, aby si&nbsp;naši historii ověřil. Jestliže truhlu najde, ponechá ji&nbsp;tam a&nbsp;pošle pro nás malou jachtu vybavenou vším potřebným, která zakotví u&nbsp;Rutland Islandu. My&nbsp;bychom na&nbsp;ní&nbsp;odjeli, zatímco on&nbsp;by&nbsp;znova nastoupil službu. Potom si&nbsp;měl vyžádat dovolenou kapitán Morstan, který by&nbsp;se&nbsp;s&nbsp;námi setkal v&nbsp;Agře, kde by&nbsp;došlo k&nbsp;definitivnímu rozdělení pokladu a&nbsp;kde by&nbsp;převzal majorův i&nbsp;svůj podíl. To&nbsp;všechno jsme zpečetili nejslavnostnějšími přísahami, jaké si&nbsp;lze vymyslet a&nbsp;jaké dokážou ústa vyslovit. Proseděl jsem celou noc nad papírem a&nbsp;lahvičkou inkoustu a&nbsp;ráno byly dva nákresy hotové a&nbsp;opatřené podpisem nás čtyř — to&nbsp;jest Abdullaha, Akbara, Mahometa a&nbsp;mne.</span></p>
        <p class="chunk" data-nb-ref-number="103" data-nb-words="175" data-nb-chars="986"><span class="idea" data-nb-ref-number="103" id="idea103" data-nb-words="175" data-nb-chars="986">Ach ano, pánové, vím, že&nbsp;vás tím dlouhým vyprávěním nudím a&nbsp;že&nbsp;můj přítel pan Jones se&nbsp;už&nbsp;nemůže dočkat, kdy mě&nbsp;uvidí bezpečně za&nbsp;mřížemi. Zkrátím to, jak to&nbsp;půjde. Ten darebák Sholto odjel do&nbsp;Indie, ale nikdy se&nbsp;nevrátil. Kapitán Morstan mi&nbsp;krátce poté ukázal jeho jméno v&nbsp;seznamu cestujících jednoho poštovního parníku. Umřel mu&nbsp;strýc, který mu&nbsp;zanechal majetek, a&nbsp;tak major odešel z&nbsp;armády. Přesto se&nbsp;neštítil nás pět tak hanebně podvést. Morstan zanedlouho odjel do&nbsp;Agry a&nbsp;podle našeho očekávání zjistil, že&nbsp;poklad zmizel. Ten gauner Sholto jej ukradl a&nbsp;nesplnil ani jednu z&nbsp;podmínek, za&nbsp;kterých jsme mu&nbsp;tajemství prodali. Od&nbsp;toho dne jsem žil jen myšlenkou na&nbsp;pomstu. Přemýšlel jsem o&nbsp;ní&nbsp;ve&nbsp;dne a&nbsp;živil ji&nbsp;v&nbsp;sobě v&nbsp;noci. Pomsta se&nbsp;stala mou jedinou, všepohlcující vášní. Nestaral jsem se&nbsp;o&nbsp;žádné zákony — necouvl bych ani před šibenicí. Uprchnout, vypátrat Sholta a&nbsp;zakroutit mu&nbsp;krk — na&nbsp;nic jiného jsem nemyslel. Dokonce i&nbsp;o&nbsp;poklad z&nbsp;Agry mi&nbsp;šlo méně než o&nbsp;to, abych zabil Sholta.</span></p>
        <p class="chunk" data-nb-ref-number="104" data-nb-words="24" data-nb-chars="135"><span class="idea" data-nb-ref-number="104" id="idea104" data-nb-words="24" data-nb-chars="135">No, předsevzal jsem si&nbsp;v&nbsp;životě mnoho věcí a&nbsp;všechny jsem je&nbsp;také splnil. Trvalo to&nbsp;však řadu vyčerpávajících let, než nadešel můj čas.</span></p>
        <p class="chunk" data-nb-ref-number="105" data-nb-words="99" data-nb-chars="574"><span class="idea" data-nb-ref-number="105" id="idea105" data-nb-words="99" data-nb-chars="574">Říkal už&nbsp;jsem vám, že&nbsp;jsem si&nbsp;osvojil nějaké medicínské znalosti. Když jednou doktor Somerton ležel se&nbsp;záchvatem zimnice, chytila tlupa trestanců v&nbsp;lesích malého andamanského domorodce. Byl na&nbsp;smrt nemocný a&nbsp;odešel na&nbsp;opuštěné místo zemřít. Začal jsem o&nbsp;něho pečovat, ačkoli byl zákeřný a&nbsp;nebezpečný jak jedovatý had, a&nbsp;za&nbsp;pár měsíců jsem ho&nbsp;vykurýroval a&nbsp;postavil na&nbsp;nohy. Projevoval mi&nbsp;vděčnost po&nbsp;svém a&nbsp;nechtěl se&nbsp;už&nbsp;vrátit do&nbsp;svých lesů, ale potloukal se&nbsp;pořád kolem mé&nbsp;chýše. Pochytil jsem od&nbsp;něho pár slov z&nbsp;té&nbsp;jeho domorodé hantýrky, a&nbsp;proto si&nbsp;mě&nbsp;oblíbil ještě víc.</span></p>
        <p class="chunk" data-nb-ref-number="106" data-nb-words="84" data-nb-chars="479"><span class="idea" data-nb-ref-number="106" id="idea106" data-nb-words="84" data-nb-chars="479">Tonga — tak se&nbsp;totiž jmenoval — uměl báječně jezdit na&nbsp;člunu a&nbsp;vlastnil velikou, prostornou kánoi. Když jsem zjistil, že&nbsp;je&nbsp;mi&nbsp;oddaný a&nbsp;je&nbsp;pro mne ochoten udělat cokoli, pokládal jsem to&nbsp;za&nbsp;svou šanci na&nbsp;útěk. Promluvil jsem si&nbsp;s&nbsp;ním o&nbsp;tom. Smluvili jsme si, že&nbsp;jedné noci připluje ve&nbsp;člunu ke&nbsp;starému přístavišti, které nikdy nebývalo střeženo, a&nbsp;tam mě&nbsp;naloží. Dal jsem mu&nbsp;příkaz, aby opatřil větší počet tykví s&nbsp;vodou, dostatečné množství sladkých brambor a&nbsp;kokosových ořechů.</span></p>
        <p class="chunk" data-nb-ref-number="107" data-nb-words="111" data-nb-chars="618"><span class="idea" data-nb-ref-number="107" id="idea107" data-nb-words="111" data-nb-chars="618">Malý Tonga byl spolehlivý a&nbsp;věrný. Sotva bych našel oddanějšího přítele. V&nbsp;tu&nbsp;noc, na&nbsp;které jsme se&nbsp;domluvili, čekal na&nbsp;mě&nbsp;se&nbsp;člunem v&nbsp;přístavišti. Náhodou se&nbsp;tam však také nachomýtl hlídač z&nbsp;vězeňské stráže — surový Pathánec, který nikdy nezanedbal žádnou příležitost, kdy mě&nbsp;mohl potýrat a&nbsp;zchladit na&nbsp;mně žáhu. Vždycky jsem se&nbsp;mu&nbsp;chtěl pomstít a&nbsp;teď jsem tu&nbsp;možnost měl. Zdálo se, že&nbsp;mi&nbsp;ho&nbsp;poslal do&nbsp;cesty sám osud, abych si&nbsp;s&nbsp;ním mohl vypořádat účty, dřív než opustím ostrov. Stál tam na&nbsp;břehu zády ke&nbsp;mně a&nbsp;karabinu měl přes rameno. Hledal jsem nějaký kámen, kterým bych mu&nbsp;rozrazil hlavu, ale žádný jsem nenašel.</span></p>
        <p class="chunk" data-nb-ref-number="108" data-nb-words="187" data-nb-chars="1075"><span class="idea" data-nb-ref-number="108" id="idea108" data-nb-words="187" data-nb-chars="1075">Pak mi&nbsp;bleskl hlavou podivný nápad, jak si&nbsp;potřebnou zbraň opatřit. Sedl jsem si&nbsp;ve&nbsp;tmě na&nbsp;zem a&nbsp;odepnul jsem si&nbsp;dřevěnou nohu. Třemi dlouhými skoky jsem byl u&nbsp;něho. Stačil ještě zalícit karabinu, ale dal jsem mu&nbsp;takovou ránu, že&nbsp;mu&nbsp;rozrazila celé čelo a&nbsp;zamáčkla tříšť kostí do&nbsp;mozku. Račte se&nbsp;podívat, jaký kus dřeva se&nbsp;tehdy uštípl, když jsem ho&nbsp;bacil. Oba jsme upadli, poněvadž jsem nedokázal udržet rovnováhu; když jsem ale pak vstal, viděl jsem, že&nbsp;leží bez hnutí a&nbsp;má&nbsp;dost. Nasedl jsem do&nbsp;člunu a&nbsp;za&nbsp;hodinu jsme už&nbsp;byli na&nbsp;širém moři. Tonga s&nbsp;sebou vzal všechen svůj majetek, své zbraně i&nbsp;bůžky. Kromě jiných věcí měl i&nbsp;dlouhý bambusový oštěp a&nbsp;zvláštní andamanskou rohož z&nbsp;kokosových vláken, z&nbsp;níž se&nbsp;mi&nbsp;podařilo vyrobit primitivní plachtu. Deset dní jsme pluli bez cíle a&nbsp;věřili jen ve&nbsp;šťastnou náhodu, ale jedenáctého dne nás vylovil nákladní parník vezoucí ze&nbsp;Singapuru do&nbsp;Jiddahy náklad malajských poutníků. Byla to&nbsp;prapodivná sebranka a&nbsp;já&nbsp;a&nbsp;Tonga jsme mezi nimi brzo zdomácněli. Měli jednu vynikající vlastnost: nechali člověka o&nbsp;samotě a&nbsp;na&nbsp;nic se&nbsp;nevyptávali.</span></p>
        <p class="chunk" data-nb-ref-number="109" data-nb-words="160" data-nb-chars="930"><span class="idea" data-nb-ref-number="109" id="idea109" data-nb-words="160" data-nb-chars="930">Kdybych vám měl vypravovat všechna dobrodružství, která jsem se&nbsp;svým kamarádem zažil, pěkně byste se&nbsp;mi&nbsp;poděkovali, poněvadž bychom tu&nbsp;seděli do&nbsp;východu slunce. Potloukali jsme se&nbsp;po&nbsp;světě sem tam a&nbsp;vždycky se&nbsp;proti nám něco spiklo, takže jsme se&nbsp;pořád a&nbsp;pořád nemohli dostat do&nbsp;Londýna. Za&nbsp;celou tu&nbsp;dobu jsem však nikdy ani na&nbsp;chvíli nezapomněl na&nbsp;svůj cíl. V&nbsp;noci se&nbsp;mi&nbsp;o&nbsp;Sholtovi zdávalo. Konečně jsme se&nbsp;asi před třemi nebo čtyřmi lety octli v&nbsp;Anglii. Nebylo příliš těžké zjistit, kde Sholto bydlí, a&nbsp;hned jsem začal pátrat, zda už&nbsp;poklad prodal nebo jestli ho&nbsp;ještě má. Spřátelil jsem se&nbsp;s&nbsp;jistou osobou, která mi&nbsp;mohla pomoci — nejmenuji nikoho, poněvadž nechci nikoho dalšího dostat do&nbsp;basy — a&nbsp;brzo jsem zjistil, že&nbsp;klenoty pořád ještě má. Nejrůznějšími způsoby jsem se&nbsp;pak pokoušel nějak se&nbsp;k&nbsp;němu dostat; byl však velice ostražitý a&nbsp;stále ho&nbsp;hlídali dva boxerští šampióni, nepočítám-li oba syny a&nbsp;domorodého khitmutgara.</span></p>
        <p class="chunk" data-nb-ref-number="110" data-nb-words="184" data-nb-chars="1028"><span class="idea" data-nb-ref-number="110" id="idea110" data-nb-words="184" data-nb-chars="1028">Jednoho dne jsem však dostal zprávu, že&nbsp;umírá. Okamžitě jsem pospíchal do&nbsp;zahrady, šílený vzteky při pomyšlení, že&nbsp;by&nbsp;mi&nbsp;mohl takhle snadno vyklouznout ze&nbsp;spárů, a&nbsp;když jsem nakoukl oknem, viděl jsem, že&nbsp;leží v&nbsp;posteli a&nbsp;má&nbsp;u&nbsp;sebe oba syny. Vlezl jsem na&nbsp;okno, odhodlán pustit se&nbsp;do&nbsp;křížku třeba se&nbsp;všemi třemi najednou, ale jakmile mě&nbsp;spatřil, brada mu&nbsp;poklesla a&nbsp;já&nbsp;věděl, že&nbsp;je&nbsp;po&nbsp;něm. Přesto jsem hned té&nbsp;noci vnikl do&nbsp;jeho pokoje a&nbsp;prohledal jeho písemnosti, abych se&nbsp;přesvědčil, zda mezi nimi není nějaký záznam o&nbsp;tom, kde klenoty ukryl. Nenašel jsem tam ale ani řádku, a&nbsp;tak jsem odešel rozzuřený a&nbsp;vzteklý na&nbsp;nejvyšší míru. Před odchodem mě&nbsp;ještě ale napadlo, že&nbsp;shledám-li se&nbsp;někdy se&nbsp;svými sikhskými přáteli, jistě pro ně&nbsp;bude útěchou, řeknu-li jim, že&nbsp;jsem tam zanechal viditelné znamení naší nenávisti. Naškrábal jsem proto na&nbsp;kus papíru podpis nás čtyř — kopii toho, který byl na&nbsp;nákresu — a&nbsp;papír jsem mu&nbsp;připíchl na&nbsp;prsa. Nemohl jsem ho&nbsp;přece jen tak pustit do&nbsp;hrobu bez upomínky na&nbsp;lidi, které oloupil a&nbsp;podvedl.</span></p>
        <p class="chunk" data-nb-ref-number="111" data-nb-words="274" data-nb-chars="1590"><span class="idea" data-nb-ref-number="111" id="idea111" data-nb-words="274" data-nb-chars="1590">Vydělávali jsme si&nbsp;tehdy na&nbsp;živobytí tím, že&nbsp;jsem předváděl ubohého Tongu na&nbsp;jarmarcích a&nbsp;podobných shromážděních jako černého lidožrouta. Jedl syrové maso a&nbsp;tancoval válečné tance, a&nbsp;tak jsme vždycky po&nbsp;celodenní práci měli klobouk plný drobných. Stále jsem se&nbsp;dovídal všechny novinky z&nbsp;Pondicherry Lodge a&nbsp;několik let jsem neslyšel nic jiného než to, že&nbsp;pořád hledají poklad. Až&nbsp;konečně jednoho dne jsem dostal zprávu, na&nbsp;kterou jsem tak dlouho čekal. Poklad nalezli. Byl nahoře v&nbsp;podkroví, v&nbsp;chemické laboratoři Bartholomewa Sholta. Hned jsem se&nbsp;tam vydal a&nbsp;to&nbsp;místo jsem si&nbsp;prohlédl, ale viděl jsem, že&nbsp;s&nbsp;tou svou dřevěnou nohou se&nbsp;tam nahoru jen tak nedostanu. Dověděl jsem se&nbsp;ale o&nbsp;sklápěcích dvířkách ve&nbsp;střeše a&nbsp;také, kdy Bartholomew Sholto odchází dolů na&nbsp;večeři. Myslel jsem si, že&nbsp;s&nbsp;Tongovou pomocí celou akci hladce zvládnu. Vzal jsem ho&nbsp;s&nbsp;sebou a&nbsp;kolem pasu jsem mu&nbsp;uvázal dlouhé lano. Šplhat uměl jako kočka a&nbsp;brzo se&nbsp;dostal střechou dovnitř; malér ale byl v&nbsp;tom, že&nbsp;Bartholomew Sholto — ke&nbsp;své vlastní škodě — dosud neodešel z&nbsp;pokoje. Tonga si&nbsp;myslel, že&nbsp;provedl něco nevímjak chytrého, když ho&nbsp;zabil, poněvadž když jsem se&nbsp;vydrápal po&nbsp;provaze i&nbsp;já, špacíroval si&nbsp;po&nbsp;pokoji nafoukaně jako páv. Hrozně ho&nbsp;překvapilo, když jsem ho&nbsp;seřezal koncem lana a&nbsp;spílal mu, že&nbsp;je&nbsp;hnusný, krvežíznivý zmetek. Popadl jsem truhlu s&nbsp;pokladem a&nbsp;spustil ji&nbsp;dolů. Potom jsem sjel po&nbsp;provaze sám, ale ještě předtím jsem nechal na&nbsp;stole podpis čtyř na&nbsp;znamení, že&nbsp;se&nbsp;klenoty konečně vrátily k&nbsp;tomu, kdo má&nbsp;na&nbsp;ně&nbsp;největší právo. Tonga potom lano vytáhl, zavřel okno a&nbsp;zmizel cestou, kterou přišel.</span></p>
        <p class="chunk" data-nb-ref-number="112" data-nb-words="133" data-nb-chars="737"><span class="idea" data-nb-ref-number="112" id="idea112" data-nb-words="133" data-nb-chars="737">Nevím, co&nbsp;bych vám ještě měl povědět. Slyšel jsem někde nějakého člověka od&nbsp;řeky vykládat o&nbsp;tom, jak rychlý je&nbsp;Smithův člun Najáda, a&nbsp;tak mě&nbsp;napadlo, že&nbsp;by&nbsp;se&nbsp;nám mohl dobře hodit k&nbsp;útěku. Se&nbsp;starým Smithem jsem se&nbsp;dohodl a&nbsp;byl bych mu&nbsp;dal pěknou sumu, kdyby nás byl bezpečně dopravil na&nbsp;loď. Pravděpodobně věděl, že&nbsp;s&nbsp;námi není všechno v&nbsp;pořádku, ale do&nbsp;našeho tajemství zasvěcen nebyl. Tohle je&nbsp;všechno pravda, a&nbsp;když vám to&nbsp;vyprávím, pánové, nedělám to&nbsp;proto, abych vás pobavil — vždyť jste pro mne neudělali nic dobrého — ale proto, že&nbsp;věřím, že&nbsp;mou nejlepší obhajobou teď bude nic nezatajovat, ale naopak postarat se, aby se&nbsp;všichni dověděli, jak hanebně se&nbsp;ke&nbsp;mně major Sholto zachoval, a&nbsp;že&nbsp;nenesu žádnou vinu na&nbsp;smrti jeho syna.“</span></p>
        <p class="chunk" data-nb-ref-number="113" data-nb-words="55" data-nb-chars="353"><span class="idea" data-nb-ref-number="113" id="idea113" data-nb-words="55" data-nb-chars="353">„Opravdu pozoruhodný příběh,“ řekl Sherlock Holmes. „A vhodná zápletka k&nbsp;mimořádně zajímavému případu. Ze&nbsp;závěru vašeho vyprávění jsem se&nbsp;ale nedověděl nic nového, jedině snad to, že&nbsp;jste si&nbsp;přinesli vlastní lano. To&nbsp;jsem nevěděl. Jenom mimochodem — doufal jsem, že&nbsp;Tonga všechny otrávené trny ztratil, přesto ale po&nbsp;nás z&nbsp;Najády ještě jeden vystřelil.“</span></p>
        <p class="chunk" data-nb-ref-number="114" data-nb-words="11" data-nb-chars="57"><span class="idea" data-nb-ref-number="114" id="idea114" data-nb-words="11" data-nb-chars="57">„To byl poslední trn, který mu&nbsp;zbyl. Měl ho&nbsp;ve&nbsp;foukačce.“</span></p>
        <p class="chunk" data-nb-ref-number="115" data-nb-words="8" data-nb-chars="51"><span class="idea" data-nb-ref-number="115" id="idea115" data-nb-words="8" data-nb-chars="51">„Aha, ovšem,“ řekl Holmes, „na to&nbsp;jsem nepomyslel.“</span></p>
        <p class="chunk" data-nb-ref-number="116" data-nb-words="11" data-nb-chars="68"><span class="idea" data-nb-ref-number="116" id="idea116" data-nb-words="11" data-nb-chars="68">„Chcete se&nbsp;mne ještě na&nbsp;něco zeptat?“ otázal se&nbsp;trestanec přívětivě.</span></p>
        <p class="chunk" data-nb-ref-number="117" data-nb-words="9" data-nb-chars="51"><span class="idea" data-nb-ref-number="117" id="idea117" data-nb-words="9" data-nb-chars="51">„Snad už&nbsp;ani ne, děkuji vám,“ odpověděl můj přítel.</span></p>
        <p class="chunk" data-nb-ref-number="118" data-nb-words="91" data-nb-chars="533"><span class="idea" data-nb-ref-number="118" id="idea118" data-nb-words="91" data-nb-chars="533">„Nuže, pane Holmesi,“ řekl Athelney Jones, „snažil jsem se&nbsp;vám vyhovět, poněvadž všichni víme, že&nbsp;jste na&nbsp;slovo vzatý znalec zločinu, jenomže povinnost je&nbsp;povinnost a&nbsp;zašel jsem možná až&nbsp;poněkud příliš daleko, jen abych splnil všechno, oč&nbsp;jste mě&nbsp;vy&nbsp;a&nbsp;váš přítel požádali. Nesmírně se&nbsp;mi&nbsp;ulehčí, až&nbsp;náš vyprávěč bude spolehlivé za&nbsp;mřížemi a&nbsp;pod zámkem. Drožka pořád ještě čeká a&nbsp;venku u&nbsp;schodiště jsou dva policisté. Jsem vám oběma velice vděčný za&nbsp;vaši pomoc. Budete přirozeně muset přijít k&nbsp;soudu. Teď vám už&nbsp;ale přeju dobrou noc.“</span></p>
        <p class="chunk" data-nb-ref-number="119" data-nb-words="8" data-nb-chars="50"><span class="idea" data-nb-ref-number="119" id="idea119" data-nb-words="8" data-nb-chars="50">„Dobrou noc, pánové — oběma,“ řekl Jonathan Small.</span></p>
        <p class="chunk" data-nb-ref-number="120" data-nb-words="31" data-nb-chars="214"><span class="idea" data-nb-ref-number="120" id="idea120" data-nb-words="31" data-nb-chars="214">„Jděte napřed, Smalle,“ poznamenal opatrný Jones, když vycházeli z&nbsp;pokoje. „Dám si&nbsp;zatracený pozor, abyste mě&nbsp;nepohladil tou svou dřevěnou nohou tak, jak jste to&nbsp;udělal tomu gentlemanovi na&nbsp;Andamanských ostrovech.“</span></p>
        <p class="chunk" data-nb-ref-number="121" data-nb-words="47" data-nb-chars="281"><span class="idea" data-nb-ref-number="121" id="idea121" data-nb-words="47" data-nb-chars="281">„Nu, a&nbsp;naše krásné drama je&nbsp;u&nbsp;konce,“ poznamenal jsem po&nbsp;chvíli, když jsme už&nbsp;zase seděli mlčky a&nbsp;pokuřovali. „Obávám se, že&nbsp;tohle bylo poslední vyšetřování, při kterém jsem měl možnost studovat vaše metody. Slečna Morstanová mi&nbsp;prokázala tu&nbsp;čest, že&nbsp;přijala mou nabídku k&nbsp;sňatku.“</span></p>
        <p class="chunk" data-nb-ref-number="122" data-nb-words="5" data-nb-chars="40"><span class="idea" data-nb-ref-number="122" id="idea122" data-nb-words="5" data-nb-chars="40">Holmes si&nbsp;velice pesimisticky povzdechl.</span></p>
        <p class="chunk" data-nb-ref-number="123" data-nb-words="9" data-nb-chars="60"><span class="idea" data-nb-ref-number="123" id="idea123" data-nb-words="9" data-nb-chars="60">„Toho jsem se&nbsp;obával,“ řekl. „Opravdu vám nemohu blahopřát.“</span></p>
        <p class="chunk" data-nb-ref-number="124" data-nb-words="5" data-nb-chars="24"><span class="idea" data-nb-ref-number="124" id="idea124" data-nb-words="5" data-nb-chars="24">Trochu se&nbsp;mne to&nbsp;dotklo.</span></p>
        <p class="chunk" data-nb-ref-number="125" data-nb-words="15" data-nb-chars="84"><span class="idea" data-nb-ref-number="125" id="idea125" data-nb-words="15" data-nb-chars="84">„Máte snad nějaký důvod k&nbsp;tomu, abyste byl nespokojen s&nbsp;mou volbou?“ zeptal jsem se.</span></p>
        <p class="chunk" data-nb-ref-number="126" data-nb-words="76" data-nb-chars="460"><span class="idea" data-nb-ref-number="126" id="idea126" data-nb-words="76" data-nb-chars="460">„Vůbec ne. Myslím, že&nbsp;je&nbsp;to&nbsp;jedna z&nbsp;nejpůvabnějších mladých dam, jaké jsem v&nbsp;životě potkal, a&nbsp;při naší práci nám neobyčejně pomohla. Rozhodně projevila vynikající schopnosti: všimněte si&nbsp;jen, že&nbsp;ze&nbsp;všech papírů svého otce uschovala a&nbsp;opatrovala právě plán agerské pevnosti. Jenomže láska je&nbsp;věc citu, a&nbsp;cokoli je&nbsp;založeno na&nbsp;citu, nutně je&nbsp;v&nbsp;rozporu se&nbsp;zdravým a&nbsp;chladným rozumem, kterého si&nbsp;cením nade vše. Já&nbsp;se&nbsp;neožením nikdy, ledaže bych ztratil soudnost.“</span></p>
        <p class="chunk" data-nb-ref-number="127" data-nb-words="19" data-nb-chars="111"><span class="idea" data-nb-ref-number="127" id="idea127" data-nb-words="19" data-nb-chars="111">„Já ale věřím,“ řekl jsem se&nbsp;smíchem, „že má&nbsp;soudnost i&nbsp;tuhle zkoušku ve&nbsp;zdraví přežije. Vypadáte ale unaveně.“</span></p>
        <p class="chunk" data-nb-ref-number="128" data-nb-words="12" data-nb-chars="67"><span class="idea" data-nb-ref-number="128" id="idea128" data-nb-words="12" data-nb-chars="67">„Ano, reakce už&nbsp;se&nbsp;dostavila. Nejmíň týden teď nebudu stát za&nbsp;nic.“</span></p>
        <p class="chunk" data-nb-ref-number="129" data-nb-words="25" data-nb-chars="145"><span class="idea" data-nb-ref-number="129" id="idea129" data-nb-words="25" data-nb-chars="145">„To je&nbsp;zvláštní,“ řekl jsem, „jak rychle se&nbsp;to, co&nbsp;bych u&nbsp;kohokoli jiného nazval leností, u&nbsp;vás střídá se&nbsp;záchvaty udivující aktivity a&nbsp;energie.“</span></p>
        <p class="chunk" data-nb-ref-number="130" data-nb-words="24" data-nb-chars="155"><span class="idea" data-nb-ref-number="130" id="idea130" data-nb-words="24" data-nb-chars="155">„Ano,“ odpověděl, „mám v&nbsp;sobě něco z&nbsp;náramně vykutáleného povaleče, ale zároveň i&nbsp;cosi z&nbsp;velice čiperného chlapíka. Často myslívám na&nbsp;verše starého Goetha:</span></p>
        <p class="chunk" data-nb-ref-number="131" data-nb-words="10" data-nb-chars="53"><span class="idea" data-nb-ref-number="131" id="idea131" data-nb-words="10" data-nb-chars="53">Schade dass die Natur nur einen Mensch aus dir schuf,</span></p>
        <p class="chunk" data-nb-ref-number="132" data-nb-words="10" data-nb-chars="54"><span class="idea" data-nb-ref-number="132" id="idea132" data-nb-words="10" data-nb-chars="54">Denn zum würdigen Mann war und zum Schelmen der Stoff.</span></p>
        <p class="chunk" data-nb-ref-number="133" data-nb-words="52" data-nb-chars="287"><span class="idea" data-nb-ref-number="133" id="idea133" data-nb-words="52" data-nb-chars="287">Apropos — ještě k&nbsp;té&nbsp;norwoodské záležitosti: sám jste slyšel, že&nbsp;měli v&nbsp;domě nějakého komplice, jak jsem předpokládal. Nemohl to&nbsp;být nikdo jiný než komorník Lal Rao. A&nbsp;tak má&nbsp;Jones přece jen jednu zásluhu, o&nbsp;kterou se&nbsp;nemusí s&nbsp;nikým dělit: v&nbsp;té&nbsp;jeho velké síti uvízla aspoň jedna rybka.“</span></p>
        <p class="chunk" data-nb-ref-number="134" data-nb-words="33" data-nb-chars="200"><span class="idea" data-nb-ref-number="134" id="idea134" data-nb-words="33" data-nb-chars="200">„To dělení se&nbsp;mi&nbsp;stejně zdá dost nespravedlivé,“ poznamenal jsem. „Všechnu práci jste v&nbsp;téhle záležitosti udělal vlastně vy. Já&nbsp;při tom získal ženu, Jones si&nbsp;vysloužil ostruhy — co&nbsp;proboha zbývá vám?“</span></p>
        <p class="chunk" data-nb-ref-number="135" data-nb-words="18" data-nb-chars="109"><span class="idea" data-nb-ref-number="135" id="idea135" data-nb-words="18" data-nb-chars="109">„Mně,“ řekl Sherlock Holmes, „pořád ještě zbývá lahvička s&nbsp;kokainem.“ A&nbsp;natáhl po&nbsp;ní&nbsp;svou dlouhou bílou ruku.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_016.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>