<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="VIII - Strakatý pás">
    <meta name="apple-mobile-web-app-capable" content="yes">
    <title>VIII - Strakatý pás</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Arthur Conan Doyle: Příběhy Sherlocka Holmese">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Příběhy Sherlocka Holmese">
    <meta property="og:title" content="Příběhy Sherlocka Holmese">
    <meta property="og:type" content="book">
    <meta property="og:book:author" content="Arthur Conan Doyle">
    <meta property="twitter:title" content="Arthur Conan Doyle: Příběhy Sherlocka Holmese">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./pribehy_sherlocka_holmese_split_022.html">
    <link rel="next" href="./pribehy_sherlocka_holmese_split_024.html">
    <meta name="nb-order" content="21">
    <link rel="self" href="pribehy_sherlocka_holmese_split_023.html">
    <meta name="nb-identifier" content="doyle-pribehy-sherlocka-holmese-61b8906">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8146" data-nb-chars="48725">
    <nav role="doc-toc">
      <ul class="plain section">
        <li><a href="pribehy_sherlocka_holmese_split_003.html">STUDIE V ŠARLATOVÉ</a></li>
        <li><a href="pribehy_sherlocka_holmese_split_004.html">PODPIS ČTYŘ</a></li>
        <li><a href="pribehy_sherlocka_holmese_split_005.html">II - Obeznámení s případem</a></li>
        <li><a href="pribehy_sherlocka_holmese_split_006.html">III - Při hledání řešení</a></li>
        <li><a href="pribehy_sherlocka_holmese_split_007.html">IV – Vyprávění plešatého muže</a></li>
        <li><a href="pribehy_sherlocka_holmese_split_008.html">V – Tragédie v Pondicherry Lodge</a></li>
        <li><a href="pribehy_sherlocka_holmese_split_009.html">VI - Sherlock Holmes podává důkaz</a></li>
        <li><a href="pribehy_sherlocka_holmese_split_010.html">VII - Epizoda se sudem</a></li>
        <li><a href="pribehy_sherlocka_holmese_split_011.html">VIII - Příležitostní malí detektivové z Baker Street</a></li>
        <li><a href="pribehy_sherlocka_holmese_split_012.html">IX - Přetržený řetěz</a></li>
        <li><a href="pribehy_sherlocka_holmese_split_013.html">X – Konec domorodce z ostrovů</a></li>
        <li><a href="pribehy_sherlocka_holmese_split_014.html">XI - Velký poklad z Agry</a></li>
        <li><a href="pribehy_sherlocka_holmese_split_015.html">XII - Podivuhodná historie Jonathana Smalla</a></li>
        <li><a href="pribehy_sherlocka_holmese_split_016.html">DOBRODRUŽSTVÍ&nbsp; SHERLOCKA HOLMESE</a></li>
        <li><a href="pribehy_sherlocka_holmese_split_017.html">II - Spolek ryšavců</a></li>
        <li><a href="pribehy_sherlocka_holmese_split_018.html">III - Případ totožnosti</a></li>
        <li><a href="pribehy_sherlocka_holmese_split_019.html">IV - Záhada Boscombského údolí</a></li>
        <li><a href="pribehy_sherlocka_holmese_split_020.html">V - Pět pomerančových jadérek</a></li>
        <li><a href="pribehy_sherlocka_holmese_split_021.html">VI - Ohyzdný žebrák</a></li>
        <li><a href="pribehy_sherlocka_holmese_split_022.html">VII - Modrá karbunkule</a></li>
        <li><a href="pribehy_sherlocka_holmese_split_023.html">VIII - Strakatý pás</a></li>
        <li><a href="pribehy_sherlocka_holmese_split_024.html">IX - Inženýrův palec</a></li>
        <li><a href="pribehy_sherlocka_holmese_split_025.html">X - Urozený ženich</a></li>
        <li><a href="pribehy_sherlocka_holmese_split_026.html">XI - Berylová korunka</a></li>
        <li><a href="pribehy_sherlocka_holmese_split_027.html">XII - Dům „U měděných buků“</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_022.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="19"><span class="idea" data-nb-ref-number="1" id="idea1" data-nb-words="4" data-nb-chars="19">VIII - Strakatý pás</span></h1>
        <section>
          <p class="chunk" data-nb-ref-number="2" data-nb-words="186" data-nb-chars="1165"><span class="idea" data-nb-ref-number="2" id="idea2" data-nb-words="186" data-nb-chars="1165">Když se&nbsp;probírám svými zápisky o&nbsp;sedmdesáti nejrůznějších případech, na&nbsp;nichž jsem v&nbsp;posledních osmi letech studoval metody svého přítele Sherlocka Holmese, nalézám mezi nimi mnohé, jež jsou tragické, některé směšné a&nbsp;jiné zas pouze podivné, ale žádný z&nbsp;nich není obyčejný, neboť Sherlock Holmes pracoval spíše pro lásku k&nbsp;svému umění než pro nabytí majetku, a&nbsp;naprosto proto odmítal ujmout se&nbsp;pátrání, které by&nbsp;nemělo příslib čehosi zvláštního, ne-li dokonce fantastického. Ať&nbsp;se&nbsp;však zamyslím nad všemi těmi případy, nevzpomínám si&nbsp;na&nbsp;žádný, který by&nbsp;se&nbsp;byl odehrával za&nbsp;okolností tak podivuhodných jako případ spojený se&nbsp;známou rodinou Roylottů ze&nbsp;Stoke Moranu v&nbsp;Surrey. Došlo k&nbsp;nim na&nbsp;samém počátku našeho přátelství s&nbsp;Holmesem, kdy jsme ještě coby dva svobodní mládenci společně bydleli v&nbsp;Baker Street. Možná že&nbsp;bych se&nbsp;o&nbsp;nich byl rozepsal již dávno, ale zavázali jsme se&nbsp;tehdy mlčením, a&nbsp;teprve tento měsíc mne předčasná smrt dámy, jíž jsme přísahali, slibu zprostila. Je&nbsp;snad jen dobře, že&nbsp;fakta konečně vyjdou najevo, neboť jak jsem se&nbsp;dověděl, koluje o&nbsp;smrti doktora Grimesbyho Roylotta tolik pověstí, že&nbsp;celá záležitost působí ještě příšerněji než pravda.</span></p>
          <p class="chunk" data-nb-ref-number="3" data-nb-words="58" data-nb-chars="336"><span class="idea" data-nb-ref-number="3" id="idea3" data-nb-words="58" data-nb-chars="336">Jednoho rána na&nbsp;počátku dubna roku 1883 jsem se&nbsp;probudil a&nbsp;spatřil Sherlocka Holmese, jak stojí zcela oblečen u&nbsp;mé&nbsp;postele. Obvykle vstával dost pozdě, a&nbsp;protože hodiny na&nbsp;mém nočním stolku ukazovaly, že&nbsp;je&nbsp;teprve čtvrt na&nbsp;osm, podíval jsem se&nbsp;na&nbsp;něj dost překvapeně a&nbsp;možná i&nbsp;trochu nazlobeně, protože sám jsem své zvyky rád dodržoval.</span></p>
          <p class="chunk" data-nb-ref-number="4" data-nb-words="29" data-nb-chars="175"><span class="idea" data-nb-ref-number="4" id="idea4" data-nb-words="29" data-nb-chars="175">„Promiňte mi, Watsone, že&nbsp;jsem vás takto zburcoval,“ řekl Holmes, „ale dnes ráno to&nbsp;zřejmě čeká kdekoho. Nejdřív musela vstávat paní Hudsonová, ta&nbsp;probudila mě&nbsp;a&nbsp;já&nbsp;zase vás.“</span></p>
          <p class="chunk" data-nb-ref-number="5" data-nb-words="5" data-nb-chars="26"><span class="idea" data-nb-ref-number="5" id="idea5" data-nb-words="5" data-nb-chars="26">„Co se&nbsp;děje? Snad nehoří?“</span></p>
          <p class="chunk" data-nb-ref-number="6" data-nb-words="82" data-nb-chars="446"><span class="idea" data-nb-ref-number="6" id="idea6" data-nb-words="82" data-nb-chars="446">„Ne, máme tu&nbsp;klientku. Jak se&nbsp;zdá, přišla k&nbsp;nám jakási nanejvýš rozrušená mladá dáma a&nbsp;rozhodně se&nbsp;mnou chce mluvit. Čeká teď v&nbsp;obývacím pokoji. Toulá-li se&nbsp;tak časně ráno mladá žena po&nbsp;městě a&nbsp;burcuje z&nbsp;postele ospalé lidi, předpokládám, že&nbsp;má&nbsp;na&nbsp;srdci něco hodně důležitého. Třeba se&nbsp;ukáže, že&nbsp;jde o&nbsp;opravdu zajímavý případ, a&nbsp;pak vím, že&nbsp;byste jej rád sledoval od&nbsp;samého počátku. Na&nbsp;každý pád jsem si&nbsp;myslel, že&nbsp;vás probudím a&nbsp;umožním vám to.“</span></p>
          <p class="chunk" data-nb-ref-number="7" data-nb-words="12" data-nb-chars="69"><span class="idea" data-nb-ref-number="7" id="idea7" data-nb-words="12" data-nb-chars="69">„Drahý příteli, o&nbsp;něco takového bych nechtěl přijít za&nbsp;nic na&nbsp;světě.“</span></p>
          <p class="chunk" data-nb-ref-number="8" data-nb-words="70" data-nb-chars="414"><span class="idea" data-nb-ref-number="8" id="idea8" data-nb-words="70" data-nb-chars="414">Nic mne víc netěšilo než sledovat Holmese při jeho pátrání a&nbsp;obdivovat ho, jak bystrými úsudky, rychlými jak náhlá vnuknutí, ale stavěnými vždy na&nbsp;logickém základě, řeší problémy, které mu&nbsp;byly svěřeny. Rychle jsem na&nbsp;sebe navlekl šaty a&nbsp;v&nbsp;několika minutách jsem byl hotov a&nbsp;sešel se&nbsp;svým přítelem do&nbsp;obývacího pokoje. U&nbsp;okna seděla dáma oblečená v&nbsp;černém a&nbsp;zahalená do&nbsp;hustého závoje, a&nbsp;když jsme vešli, povstala.</span></p>
          <p class="chunk" data-nb-ref-number="9" data-nb-words="58" data-nb-chars="334"><span class="idea" data-nb-ref-number="9" id="idea9" data-nb-words="58" data-nb-chars="334">„Dobré jitro, madam,“ řekl Holmes vesele. „Jmenuji se&nbsp;Sherlock Holmes. Toto je&nbsp;můj dobrý přítel a&nbsp;společník doktor Watson a&nbsp;můžete před ním mluvit stejně volně jako přede mnou. Ale to&nbsp;jsem rád, že&nbsp;paní Hudsonovou napadlo zatopit v&nbsp;krbu. Sedněte si, prosím, k&nbsp;ohni a&nbsp;já&nbsp;vám objednám šálek horké kávy, vždyť vidím, že&nbsp;se&nbsp;celá chvějete.“</span></p>
          <p class="chunk" data-nb-ref-number="10" data-nb-words="12" data-nb-chars="66"><span class="idea" data-nb-ref-number="10" id="idea10" data-nb-words="12" data-nb-chars="66">„Nechvěji se&nbsp;zimou,“ řekla žena tiše a&nbsp;přesedla si, kam jí&nbsp;ukázal.</span></p>
          <p class="chunk" data-nb-ref-number="11" data-nb-words="3" data-nb-chars="13"><span class="idea" data-nb-ref-number="11" id="idea11" data-nb-words="3" data-nb-chars="13">„A čím tedy?“</span></p>
          <p class="chunk" data-nb-ref-number="12" data-nb-words="64" data-nb-chars="417"><span class="idea" data-nb-ref-number="12" id="idea12" data-nb-words="64" data-nb-chars="417">„Strachy, pane Holmesi. Hrůzou.“ Když promluvila, nadzvedla závoj a&nbsp;viděli jsme, že&nbsp;je&nbsp;skutečně nanejvýš rozrušená, obličej že&nbsp;má&nbsp;celý stažený a&nbsp;zešedlý a&nbsp;neklidné vyděšené oči jí&nbsp;těkají jak nějakému štvanému zvířeti. Rysy a&nbsp;postavu měla asi třicetileté ženy, ale vlasy jí&nbsp;začínaly předčasně šedivět a&nbsp;tvář vypadala vyčerpaně a&nbsp;uštvaně. Sherlock Holmes se&nbsp;na&nbsp;ni&nbsp;podíval jediným pohledem, jímž dokázal postřehnout vše.</span></p>
          <p class="chunk" data-nb-ref-number="13" data-nb-words="28" data-nb-chars="159"><span class="idea" data-nb-ref-number="13" id="idea13" data-nb-words="28" data-nb-chars="159">„Nesmíte se&nbsp;bát,“ řekl jí&nbsp;konejšivě, naklonil se&nbsp;k&nbsp;ní&nbsp;a&nbsp;pohladil ji&nbsp;po&nbsp;zápěstí. „Jistě dáme všechno brzy do&nbsp;pořádku. Jak vidím, přijela jste dnes ráno vlakem.“</span></p>
          <p class="chunk" data-nb-ref-number="14" data-nb-words="3" data-nb-chars="18"><span class="idea" data-nb-ref-number="14" id="idea14" data-nb-words="3" data-nb-chars="18">„Copak mne znáte?“</span></p>
          <p class="chunk" data-nb-ref-number="15" data-nb-words="32" data-nb-chars="197"><span class="idea" data-nb-ref-number="15" id="idea15" data-nb-words="32" data-nb-chars="197">„Ne, ale všiml jsem si, že&nbsp;ještě držíte v&nbsp;dlani levé rukavičky druhou polovinu zpáteční jízdenky. Vyjela jste asi brzy, ale naštěstí jste se&nbsp;na&nbsp;nádraží svezla po&nbsp;těch nepohodlných cestách bryčkou.“</span></p>
          <p class="chunk" data-nb-ref-number="16" data-nb-words="11" data-nb-chars="65"><span class="idea" data-nb-ref-number="16" id="idea16" data-nb-words="11" data-nb-chars="65">Dáma sebou prudce trhla a&nbsp;zmateně se&nbsp;zadívala na&nbsp;mého společníka.</span></p>
          <p class="chunk" data-nb-ref-number="17" data-nb-words="45" data-nb-chars="278"><span class="idea" data-nb-ref-number="17" id="idea17" data-nb-words="45" data-nb-chars="278">„Nic záhadného na&nbsp;tom není, madam,“ řekl Holmes s&nbsp;úsměvem. „Levý rukáv od&nbsp;kabátku máte nejméně na&nbsp;sedmi místech postříkaný blátem. Skvrny jsou bezpochyby čerstvé. V&nbsp;žádném jiném vozidle než v&nbsp;otevřené bryčce se&nbsp;člověk takhle nezablátí, ale musí pak sedět po&nbsp;levé straně kočího.“</span></p>
          <p class="chunk" data-nb-ref-number="18" data-nb-words="35" data-nb-chars="196"><span class="idea" data-nb-ref-number="18" id="idea18" data-nb-words="35" data-nb-chars="196">„Ať už&nbsp;jste na&nbsp;to&nbsp;přišel jakkoli, máte naprosto pravdu,“ řekla dáma. „Vyšla jsem z&nbsp;domu před šestou, do&nbsp;Leatherheadu jsem dorazila ve&nbsp;čtvrt na&nbsp;sedm a&nbsp;pět minut a&nbsp;přijela prvním vlakem na&nbsp;Waterloo.</span></p>
          <p class="chunk" data-nb-ref-number="19" data-nb-words="107" data-nb-chars="609"><span class="idea" data-nb-ref-number="19" id="idea19" data-nb-words="107" data-nb-chars="609">Pane Holmesi, já&nbsp;tohle napětí už&nbsp;nevydržím, jestli se&nbsp;ho&nbsp;nezbavím, snad zešílím. Nemám nikoho, s&nbsp;kým bych se&nbsp;poradila — nikoho, až&nbsp;na&nbsp;jediného muže, kterému na&nbsp;mně záleží, ale ten mi&nbsp;chudák také moc nepomůže. Slyšela jsem o&nbsp;vás, pane Holmesi, slyšela jsem o&nbsp;vás od&nbsp;paní Farintoshové, které jste pomohl v&nbsp;době největší tísně. Od&nbsp;ní&nbsp;mám také vaši adresu. Ach pane, myslíte, že&nbsp;byste mi&nbsp;dokázal také pomoci a&nbsp;alespoň trochu vyjasnit strašlivou tmu, která mne obklopuje? Nemohu se&nbsp;vám za&nbsp;vaše služby hned odměnit, ale asi za&nbsp;měsíc za&nbsp;dva, až&nbsp;budu vdaná a&nbsp;budu disponovat svým jměním, uvidíte, že&nbsp;nejsem nevděčná.“</span></p>
          <p class="chunk" data-nb-ref-number="20" data-nb-words="21" data-nb-chars="126"><span class="idea" data-nb-ref-number="20" id="idea20" data-nb-words="21" data-nb-chars="126">Holmes se&nbsp;obrátil ke&nbsp;svému psacímu stolu, odemkl jej, vytáhl malý zápisník, kam si&nbsp;zaznamenával své případy, a&nbsp;nahlédl do&nbsp;něj.</span></p>
          <p class="chunk" data-nb-ref-number="21" data-nb-words="86" data-nb-chars="503"><span class="idea" data-nb-ref-number="21" id="idea21" data-nb-words="86" data-nb-chars="503">„Paní Farintoshová?“ řekl. „Ach ano, již si&nbsp;na&nbsp;její případ vzpomínám, týkal se&nbsp;opálové čelenky. Tuším, že&nbsp;jsme se&nbsp;v&nbsp;té&nbsp;době ještě neznali, Watsone. A&nbsp;vás, madam, mohu ujistit, že&nbsp;se&nbsp;vašeho případu rád ujmu se&nbsp;stejnou péčí jako záležitosti vaší přítelkyně. Pokud jde o&nbsp;odměnu, je&nbsp;mi&nbsp;odměnou moje povolání, ale jestliže se&nbsp;vám to&nbsp;jednou bude hodit, můžete mi&nbsp;uhradit výdaje vynaložené s&nbsp;pátráním. A&nbsp;nyní nás laskavě seznamte se&nbsp;vším, co&nbsp;nám může pomoci, abychom si&nbsp;na&nbsp;celou záležitost udělali svůj názor.“</span></p>
          <p class="chunk" data-nb-ref-number="22" data-nb-words="100" data-nb-chars="618"><span class="idea" data-nb-ref-number="22" id="idea22" data-nb-words="100" data-nb-chars="618">„Běda!“ odpověděla naše návštěvnice. „Nejstrašlivější na&nbsp;mé&nbsp;situaci je, že&nbsp;mé&nbsp;obavy jsou zcela neurčité a&nbsp;mé&nbsp;podezření vyvěrá z&nbsp;maličkostí, které připadají ostatním zcela bezvýznamné. Dokonce i&nbsp;muž, na&nbsp;něhož mám nejspíše právo obrátit se&nbsp;o&nbsp;pomoc a&nbsp;radu, se&nbsp;dívá na&nbsp;vše, co&nbsp;mu&nbsp;vyprávím, jen jako na&nbsp;smyšlenky nervózní ženy. Nic takového mi&nbsp;sice neřekl, ale vyčetla jsem to&nbsp;z&nbsp;jeho konejšivých odpovědí a&nbsp;uhýbavého pohledu. O&nbsp;vás jsem však, pane Holmesi, slyšela, že&nbsp;dokážete nahlédnout hluboko do&nbsp;veškerých krutostí lidského srdce. Snad mi&nbsp;proto poradíte, jak projít mezi nástrahami, které na&nbsp;mne ze&nbsp;všech stran číhají.“</span></p>
          <p class="chunk" data-nb-ref-number="23" data-nb-words="6" data-nb-chars="46"><span class="idea" data-nb-ref-number="23" id="idea23" data-nb-words="6" data-nb-chars="46">„Poslouchám vás s&nbsp;největší pozorností, madam.“</span></p>
          <p class="chunk" data-nb-ref-number="24" data-nb-words="30" data-nb-chars="197"><span class="idea" data-nb-ref-number="24" id="idea24" data-nb-words="30" data-nb-chars="197">„Jmenuji se&nbsp;Helena Stonerová a&nbsp;bydlím u&nbsp;svého nevlastního otce, který je&nbsp;posledním žijícím potomkem jedné z&nbsp;nejstarších saských rodin v&nbsp;Anglii, Roylottů ze&nbsp;Stoke Moranu, na&nbsp;západní hranici Surrey.“</span></p>
          <p class="chunk" data-nb-ref-number="25" data-nb-words="9" data-nb-chars="58"><span class="idea" data-nb-ref-number="25" id="idea25" data-nb-words="9" data-nb-chars="58">Holmes zamyšleně přikývl. „To jméno je&nbsp;mi&nbsp;povědomé,“ řekl.</span></p>
          <p class="chunk" data-nb-ref-number="26" data-nb-words="166" data-nb-chars="1020"><span class="idea" data-nb-ref-number="26" id="idea26" data-nb-words="166" data-nb-chars="1020">„Roylottovi patřili kdysi k&nbsp;nejbohatším rodinám v&nbsp;Anglii a&nbsp;jejich panství se&nbsp;rozkládalo od&nbsp;hranic Berkského hrabství na&nbsp;severu až&nbsp;po&nbsp;Hampské hrabství na&nbsp;západě.V minulém století přešlo však postupně do&nbsp;rukou čtyř dědiců, kteří byli úplně volných mravů a&nbsp;navíc rozmařilí, a&nbsp;zkázu rodiny pak dovršil v&nbsp;dobách regentství potomek, který vše prohrál v&nbsp;sázkách. Z&nbsp;panství nezbylo nic než pár akrů půdy a&nbsp;dvě stě let starý dům, navíc zatížený značnou hypotékou. Poslední pán tu&nbsp;jen taktak živořil, potkal jej strašný osud aristokratického žebráka, ale jeho jediný syn, můj otčím, pochopil, že&nbsp;nezbývá než přizpůsobit se&nbsp;novým poměrům, vypůjčil si&nbsp;od&nbsp;jakéhosi příbuzného, aby mohl vystudovat medicínu, a&nbsp;odjel do&nbsp;Kalkaty, kde si&nbsp;díky svým odborným schopnostem a&nbsp;rozhodné povaze získal širokou klientelu. Stalo se&nbsp;však, že&nbsp;mu&nbsp;tam několikrát vyloupili dům, a&nbsp;on&nbsp;utloukl v&nbsp;návalu vzteku svého domorodého sluhu a&nbsp;jenom o&nbsp;vlásek unikl trestu smrti. I&nbsp;tak však strávil léta ve&nbsp;vězení a&nbsp;vrátil se&nbsp;do&nbsp;Anglie jako mrzutý zklamaný člověk.</span></p>
          <p class="chunk" data-nb-ref-number="27" data-nb-words="135" data-nb-chars="818"><span class="idea" data-nb-ref-number="27" id="idea27" data-nb-words="135" data-nb-chars="818">V&nbsp;Indii se&nbsp;doktor Roylott oženil s&nbsp;mou matkou, paní Stonerovou, mladou vdovou po&nbsp;generálmajorovi bengálského dělostřelectva Stonerovi. Měla jsem sestru Julii, s&nbsp;kterou jsme byly dvojčata, a&nbsp;když se&nbsp;maminka znovu provdala, byly nám teprve dva roky. Maminka měla pěkný příjem, tisíc liber ročně, a&nbsp;celou tu&nbsp;dobu, kdy žila s&nbsp;doktorem Roylottem, mu&nbsp;je&nbsp;dávala. Kladla si&nbsp;jedinou podmínku, že&nbsp;nám zůstane vyhrazena určitá roční částka, na&nbsp;kterou budeme mít nárok, až&nbsp;se&nbsp;provdáme. Krátce po&nbsp;našem návratu do&nbsp;Anglie maminka zemřela — zahynula před osmi lety při železničním neštěstí u&nbsp;Crewe. Doktor Roylott pak zanechal svých pokusů uchytit se&nbsp;jako lékař v&nbsp;Londýně a&nbsp;odjel i&nbsp;s&nbsp;námi do&nbsp;rodinného domu ve&nbsp;Stoke Moranu, Peníze, které mu&nbsp;maminka odkázala, stačily na&nbsp;všechny naše potřeby, a&nbsp;zdálo se, že&nbsp;nic nebrání našemu štěstí.</span></p>
          <p class="chunk" data-nb-ref-number="28" data-nb-words="120" data-nb-chars="702"><span class="idea" data-nb-ref-number="28" id="idea28" data-nb-words="120" data-nb-chars="702">S&nbsp;otčímem se&nbsp;však asi v&nbsp;té&nbsp;době udala strašlivá změna. Místo co&nbsp;by&nbsp;se&nbsp;přátelil a&nbsp;navštěvoval s&nbsp;našimi sousedy, kteří byli zpočátku šťastní, že&nbsp;se&nbsp;pan Roylott ze&nbsp;Stoke Moranu vrací do&nbsp;svého rodinného sídla, uzavřel se&nbsp;doma, vycházel jen málokdy, a&nbsp;to&nbsp;se&nbsp;vždy do&nbsp;krve pohádal s&nbsp;každým, kdo mu&nbsp;náhodou přišel do&nbsp;cesty. Muži v&nbsp;jeho rodině dávno trpěli zuřivostí hraničící až&nbsp;s&nbsp;šílenstvím a&nbsp;u&nbsp;otčíma se&nbsp;choroba zřejmě vystupňovala dlouhým pobytem v&nbsp;tropech. Došlo k&nbsp;několika ostudným nepříjemnostem, a&nbsp;dvě skončily dokonce před policejním soudem, takže otčím se&nbsp;nakonec stal postrachem vesnice, a&nbsp;jen se&nbsp;objeví, každý před ním hned utíká, protože je&nbsp;neobyčejně silný, a&nbsp;když se&nbsp;rozzuří, vůbec neví, co&nbsp;dělá.</span></p>
          <p class="chunk" data-nb-ref-number="29" data-nb-words="111" data-nb-chars="669"><span class="idea" data-nb-ref-number="29" id="idea29" data-nb-words="111" data-nb-chars="669">Minulý týden hodil přes zábradlí do&nbsp;vody místního kováře a&nbsp;musela jsem vynaložit všechny peníze, co&nbsp;jsem jen sehnala, abych odvrátila další veřejný skandál. Strýc nemá žádné přátele, jenom potulné cikány, ale těm vagabundům klidně dovolí, aby se&nbsp;utábořili na&nbsp;pár akrech půdy dávno už&nbsp;zarostlé ostružiním, která nám zbyla z&nbsp;rodinného panství, a&nbsp;oplátkou od&nbsp;nich přijímá pohostinství v&nbsp;jejich stanech a&nbsp;někdy se&nbsp;s&nbsp;nimi toulá i&nbsp;celé týdny. Vášnivě rád sbírá indická zvířata a&nbsp;dostává je&nbsp;od&nbsp;jakéhosi známého, s&nbsp;kterým si&nbsp;dopisuje, takže teď máme doma malého geparda a&nbsp;paviána a&nbsp;ti&nbsp;si&nbsp;volně chodí po&nbsp;jeho pozemcích a&nbsp;nahánějí vesničanům skoro stejně strachu jako jejich pán.</span></p>
          <p class="chunk" data-nb-ref-number="30" data-nb-words="50" data-nb-chars="302"><span class="idea" data-nb-ref-number="30" id="idea30" data-nb-words="50" data-nb-chars="302">Z&nbsp;toho, co&nbsp;vám vyprávím, si&nbsp;jistě dovedete představit, že&nbsp;jsme s&nbsp;ubohou sestrou Julií v&nbsp;životě nic moc radostného neužily. Služebné u&nbsp;nás nikdy dlouho nevydržely a&nbsp;musely jsme obstarávat celou domácnost. Když Julie zemřela, bylo jí&nbsp;teprve třicet, ale vlasy jí&nbsp;jíž začínaly šedivět stejně tak jako mně.“</span></p>
          <p class="chunk" data-nb-ref-number="31" data-nb-words="5" data-nb-chars="28"><span class="idea" data-nb-ref-number="31" id="idea31" data-nb-words="5" data-nb-chars="28">„Vaše sestra je&nbsp;tedy mrtvá?“</span></p>
          <p class="chunk" data-nb-ref-number="32" data-nb-words="114" data-nb-chars="683"><span class="idea" data-nb-ref-number="32" id="idea32" data-nb-words="114" data-nb-chars="683">„Zemřela před dvěma lety a&nbsp;právě o&nbsp;její smrti vám chci povědět. Dovedete si&nbsp;představit, že&nbsp;při způsobu života, jak jsem vám jej vylíčila, jsme měly sotva příležitost seznámit se&nbsp;s&nbsp;někým našeho věku a&nbsp;postavení. Měly jsme však tetu, maminčinu neprovdanou sestru slečnu Honorii Westphailovou, která bydlí nedaleko Harrow, a&nbsp;otčím nás k&nbsp;ní&nbsp;občas pustil na&nbsp;kratší návštěvu. Julie u&nbsp;ní&nbsp;strávila před dvěma lety vánoce, setkala se&nbsp;s&nbsp;námořním majorem v&nbsp;záloze a&nbsp;zasnoubila se&nbsp;s&nbsp;ním. Otčím se&nbsp;o&nbsp;zasnoubení dověděl, až&nbsp;když se&nbsp;vrátila, proti sňatku nic nenamítal, ale čtrnáct dní předtím, než se&nbsp;měla konat svatba, došlo k&nbsp;strašlivé tragédii, která mě&nbsp;navždy připravila o&nbsp;mou jedinou družku.“</span></p>
          <p class="chunk" data-nb-ref-number="33" data-nb-words="30" data-nb-chars="177"><span class="idea" data-nb-ref-number="33" id="idea33" data-nb-words="30" data-nb-chars="177">Celou tu&nbsp;dobu, co&nbsp;vyprávěla, seděl Holmes opřen dozadu v&nbsp;křesle, oči zavřené a&nbsp;hlavu zabořenou do&nbsp;polštáře, ale teď nadzvedl víčka a&nbsp;zahleděl se&nbsp;přes pokoj na&nbsp;svoji návštěvnici.</span></p>
          <p class="chunk" data-nb-ref-number="34" data-nb-words="8" data-nb-chars="62"><span class="idea" data-nb-ref-number="34" id="idea34" data-nb-words="8" data-nb-chars="62">„Popište mi&nbsp;laskavě co&nbsp;nejpřesněji všechny podrobnosti,“ řekl.</span></p>
          <p class="chunk" data-nb-ref-number="35" data-nb-words="76" data-nb-chars="455"><span class="idea" data-nb-ref-number="35" id="idea35" data-nb-words="76" data-nb-chars="455">„To mohu snadno udělat, protože se&nbsp;mi&nbsp;každá událost toho večera hluboce vtiskla do&nbsp;paměti. Jak jsem vám již říkala, je&nbsp;sídlo Roylottů velmi staré a&nbsp;v&nbsp;poslední době je&nbsp;obýváno jen jedno jeho křidlo. Všechny ložnice v&nbsp;tomto křídle leží v&nbsp;přízemí a&nbsp;obývací pokoje ve&nbsp;střední části budovy. První ložnice patří doktoru Roylottovi, druhá byla mé&nbsp;sestry a&nbsp;třetí moje. Nejsou nikterak propojeny, ale všechny se&nbsp;otvírají do&nbsp;jedné chodby. Vysvětluji to&nbsp;dost jasně?“</span></p>
          <p class="chunk" data-nb-ref-number="36" data-nb-words="1" data-nb-chars="11"><span class="idea" data-nb-ref-number="36" id="idea36" data-nb-words="1" data-nb-chars="11">„Naprosto.“</span></p>
          <p class="chunk" data-nb-ref-number="37" data-nb-words="77" data-nb-chars="466"><span class="idea" data-nb-ref-number="37" id="idea37" data-nb-words="77" data-nb-chars="466">„Okna všech tří pokojů vedou k&nbsp;prostrannému trávníku. Onoho osudného večera odešel doktor Roylott brzy do&nbsp;svého pokoje, ale věděly jsme, že&nbsp;hned neulehl, protože sestru nepříjemně dráždil zápach silných indických doutníků, které často kouřívá. Přišla proto ze&nbsp;své ložnice do&nbsp;mého pokoje, chvilku u&nbsp;mne poseděla a&nbsp;vykládala mi&nbsp;o&nbsp;své svatbě, která se&nbsp;již rychle blížila. V&nbsp;jedenáct hodin vstala a&nbsp;chystala se&nbsp;odejít, ale u&nbsp;dveří se&nbsp;ještě zastavila a&nbsp;ohlédla se&nbsp;na&nbsp;mne.</span></p>
          <p class="chunk" data-nb-ref-number="38" data-nb-words="11" data-nb-chars="75"><span class="idea" data-nb-ref-number="38" id="idea38" data-nb-words="11" data-nb-chars="75">,Poslyš, Heleno,’ řekla, ,slyšelas někdy pozdě v&nbsp;noci ze&nbsp;spánku hvízdnutí?’</span></p>
          <p class="chunk" data-nb-ref-number="39" data-nb-words="4" data-nb-chars="22"><span class="idea" data-nb-ref-number="39" id="idea39" data-nb-words="4" data-nb-chars="22">,Určitě ne. Ale proč?’</span></p>
          <p class="chunk" data-nb-ref-number="40" data-nb-words="47" data-nb-chars="278"><span class="idea" data-nb-ref-number="40" id="idea40" data-nb-words="47" data-nb-chars="278">,Protože jsem posledních pár dnů zaslechla vždycky kolem třetí ráno tichounké, ale docela zřetelné zahvízdáni. Spím lehce a&nbsp;probudilo mě. Ani nevím, odkud přicházelo — snad z&nbsp;vedlejšího pokoje a&nbsp;možná i&nbsp;z&nbsp;trávníku. A&nbsp;tak mě&nbsp;napadlo, že&nbsp;se&nbsp;tě&nbsp;zeptám, jestli jsi je&nbsp;slyšela také.’</span></p>
          <p class="chunk" data-nb-ref-number="41" data-nb-words="12" data-nb-chars="71"><span class="idea" data-nb-ref-number="41" id="idea41" data-nb-words="12" data-nb-chars="71">,Ne, neslyšela jsem nic. To&nbsp;určitě ti&nbsp;protivní cikáni dole na&nbsp;zahradě.’</span></p>
          <p class="chunk" data-nb-ref-number="42" data-nb-words="19" data-nb-chars="98"><span class="idea" data-nb-ref-number="42" id="idea42" data-nb-words="19" data-nb-chars="98">,Dost možná. Ale jestli se&nbsp;to&nbsp;hvízdání ozývalo ze&nbsp;zahrady, je&nbsp;mi&nbsp;divné, že&nbsp;jsi je&nbsp;neslyšela i&nbsp;ty.’</span></p>
          <p class="chunk" data-nb-ref-number="43" data-nb-words="7" data-nb-chars="41"><span class="idea" data-nb-ref-number="43" id="idea43" data-nb-words="7" data-nb-chars="41">,Víš přece, že&nbsp;mám mnohem tvrdší spánek.’</span></p>
          <p class="chunk" data-nb-ref-number="44" data-nb-words="25" data-nb-chars="138"><span class="idea" data-nb-ref-number="44" id="idea44" data-nb-words="25" data-nb-chars="138">,Stejné na&nbsp;tom nijak zvlášť nezáleží,’ řekla, usmála se&nbsp;na&nbsp;mne, zavřela dveře a&nbsp;za&nbsp;chvilku jsem ji&nbsp;již slyšela, jak otáčí klíčem v&nbsp;zámku.“</span></p>
          <p class="chunk" data-nb-ref-number="45" data-nb-words="10" data-nb-chars="64"><span class="idea" data-nb-ref-number="45" id="idea45" data-nb-words="10" data-nb-chars="64">„Skutečně?“ řekl Holmes. „To jste si&nbsp;za&nbsp;sebou vždycky zamykaly?“</span></p>
          <p class="chunk" data-nb-ref-number="46" data-nb-words="1" data-nb-chars="10"><span class="idea" data-nb-ref-number="46" id="idea46" data-nb-words="1" data-nb-chars="10">„Vždycky.“</span></p>
          <p class="chunk" data-nb-ref-number="47" data-nb-words="2" data-nb-chars="11"><span class="idea" data-nb-ref-number="47" id="idea47" data-nb-words="2" data-nb-chars="11">„Ale proč?“</span></p>
          <p class="chunk" data-nb-ref-number="48" data-nb-words="20" data-nb-chars="121"><span class="idea" data-nb-ref-number="48" id="idea48" data-nb-words="20" data-nb-chars="121">„Říkala jsem vám snad, že&nbsp;doktor si&nbsp;choval geparda a&nbsp;paviána. Když jsme se&nbsp;nezamkly, neměly jsme nejmenší pocit bezpečí.“</span></p>
          <p class="chunk" data-nb-ref-number="49" data-nb-words="6" data-nb-chars="47"><span class="idea" data-nb-ref-number="49" id="idea49" data-nb-words="6" data-nb-chars="47">„Jisté. Pokračujte, prosím, ve&nbsp;svém vyprávění.“</span></p>
          <p class="chunk" data-nb-ref-number="50" data-nb-words="247" data-nb-chars="1443"><span class="idea" data-nb-ref-number="50" id="idea50" data-nb-words="247" data-nb-chars="1443">„Té noci jsem nemohla ani oka zamhouřit. Tížil mne pocit jakéhosi hrozícího nebezpečí. Snad si&nbsp;vzpomínáte, že&nbsp;jsme byly se&nbsp;sestrou dvojčata, a&nbsp;jistě víte, jak jemňoučkými vlákny jsou spojeny tolik si&nbsp;blízké duše. Byla divoká noc. Venku skučel vítr a&nbsp;déšť bubnoval do&nbsp;oken a&nbsp;stékal po&nbsp;jejich tabulích. Najednou se&nbsp;uprostřed všeho toho běsnění vichrů ozval zděšený ženský výkřik. Poznala jsem sestřin hlas. Vyskočila jsem z&nbsp;postele, přehodila přes sebe šál a&nbsp;vyběhla na&nbsp;chodbu. Když jsem otvírala dveře své ložnice, zdálo se&nbsp;mi, že&nbsp;slyším tiché hvízdnutí, přesně jak mi&nbsp;je&nbsp;sestra popisovala, a&nbsp;vzápětí za&nbsp;ním klapnutí, jako když upadne kousek kovu. Jak jsem tak běžela chodbou, dveře od&nbsp;sestřina pokoje byly odemčené a&nbsp;pomalu se&nbsp;pohupovaly ve&nbsp;veřejích. Dívala jsem se&nbsp;na&nbsp;ně&nbsp;jata strašlivou hrůzou, neboť jsem netušila, co&nbsp;se&nbsp;jen mohlo stát. A&nbsp;tu&nbsp;jsem ve&nbsp;světle lampy visící na&nbsp;chodbě zahlédla, jak z&nbsp;otevřených dveří vyběhla sestra, obličej měla zděšením bílý jak křídu, paže vztažené, jako by&nbsp;prosily o&nbsp;pomoc, a&nbsp;celé její tělo se&nbsp;potácelo a&nbsp;vrávoralo, jako by&nbsp;byla opilá. Rozběhla jsem se&nbsp;k&nbsp;ní&nbsp;a&nbsp;objala ji, ale vtom pod ní&nbsp;zřejmě podklesla kolena a&nbsp;sestra se&nbsp;skácela na&nbsp;zem. Svíjela se&nbsp;jakoby v&nbsp;trýznivých bolestech a&nbsp;paže i&nbsp;nohy měla stažené křečí. Nejprve jsem si&nbsp;myslila, že&nbsp;mě&nbsp;nepoznává, ale když jsem se&nbsp;k&nbsp;ní&nbsp;naklonila, vykřikla tak strašlivé, že&nbsp;na&nbsp;to&nbsp;nikdy nezapomenu: ,Ach, můj bože! Heleno! Kdybys viděla tu&nbsp;příšeru! Ten strakatý pás!’</span></p>
          <p class="chunk" data-nb-ref-number="51" data-nb-words="84" data-nb-chars="482"><span class="idea" data-nb-ref-number="51" id="idea51" data-nb-words="84" data-nb-chars="482">Chtěla říci zřejmě ještě něco a&nbsp;ukázala prstem k&nbsp;doktorovu pokoji, ale vtom ji&nbsp;znovu zachvátila křeč a&nbsp;nemohla ze&nbsp;sebe vypravit ani slovo. Vyběhla jsem z&nbsp;ložnice a&nbsp;hlasitě volala otčíma, ale ten již utíkal v&nbsp;županu ze&nbsp;svého pokoje. Když doběhl k&nbsp;sestře, byla v&nbsp;bezvědomí, a&nbsp;třebaže jí&nbsp;hned nalil do&nbsp;úst brandy a&nbsp;poslal do&nbsp;vsi pro lékaře, bylo veškeré jeho úsilí marné, neboť ze&nbsp;sestry pomalu vyprchával život a&nbsp;zemřela, aniž nabyla vědomí. Tak tedy skončila moje milovaná sestřička.</span></p>
          <p class="chunk" data-nb-ref-number="52" data-nb-words="19" data-nb-chars="121"><span class="idea" data-nb-ref-number="52" id="idea52" data-nb-words="19" data-nb-chars="121">„Ještě okamžik,“ řekl Holmes. „Jste si&nbsp;jista, že&nbsp;jste zaslechla to&nbsp;hvízdnutí a&nbsp;kovový zvuk? Mohla byste to&nbsp;odpřisáhnout?“</span></p>
          <p class="chunk" data-nb-ref-number="53" data-nb-words="34" data-nb-chars="187"><span class="idea" data-nb-ref-number="53" id="idea53" data-nb-words="34" data-nb-chars="187">„Na to&nbsp;se&nbsp;mne ptal již při vyšetřování krajský koroner. Jsem pevně přesvědčena, že&nbsp;jsem to&nbsp;zaslechla, ale té&nbsp;noci zuřil vítr a&nbsp;ve&nbsp;starém domě všechno vrzalo, takže jsem se&nbsp;mohla i&nbsp;mýlit.“</span></p>
          <p class="chunk" data-nb-ref-number="54" data-nb-words="4" data-nb-chars="28"><span class="idea" data-nb-ref-number="54" id="idea54" data-nb-words="4" data-nb-chars="28">„Byla vaše sestra oblečená?“</span></p>
          <p class="chunk" data-nb-ref-number="55" data-nb-words="21" data-nb-chars="109"><span class="idea" data-nb-ref-number="55" id="idea55" data-nb-words="21" data-nb-chars="109">„Ne, měla na&nbsp;sobě noční košili. V&nbsp;pravé ruce jsme jí&nbsp;našli ohořelý konec zápalky a&nbsp;v&nbsp;levé krabičku od&nbsp;sirek.“</span></p>
          <p class="chunk" data-nb-ref-number="56" data-nb-words="23" data-nb-chars="131"><span class="idea" data-nb-ref-number="56" id="idea56" data-nb-words="23" data-nb-chars="131">„Z čehož je&nbsp;vidět, že&nbsp;než nastal poprask, škrtla sirkou a&nbsp;rozhlédla se. To&nbsp;je&nbsp;nanejvýš důležité. A&nbsp;k&nbsp;jakému závěru dospěl koroner?“</span></p>
          <p class="chunk" data-nb-ref-number="57" data-nb-words="100" data-nb-chars="660"><span class="idea" data-nb-ref-number="57" id="idea57" data-nb-words="100" data-nb-chars="660">„Prošetřoval případ velmi pečlivě, protože lidé v&nbsp;celém kraji byli již dávno chováním doktora Roylotta pobouřeni, ale žádnou přesvědčivou příčinu smrti nezjistil. Moje svědectví dokázalo, že&nbsp;dveře byly zamčeny zevnitř a&nbsp;okna opatřena staromódními okenicemi s&nbsp;širokými železnými mřížemi, které se&nbsp;na&nbsp;každou noc zavíraly. Koroner dal důkladně proklepat stěny, ale ukázalo se, že&nbsp;jsou všechny naprosto v&nbsp;pořádku, a&nbsp;stejné pečlivě, ale také bez výsledku byly prohlédnuty podlahy. Komín je&nbsp;široký, ale přehrazený čtyřmi silnými tyčemi. Je&nbsp;tedy jisté, že&nbsp;když přišel její konec, byla sestra v&nbsp;pokoji docela sama. Kromě toho na&nbsp;ní&nbsp;nebyly shledány žádné stopy násilí.“</span></p>
          <p class="chunk" data-nb-ref-number="58" data-nb-words="3" data-nb-chars="11"><span class="idea" data-nb-ref-number="58" id="idea58" data-nb-words="3" data-nb-chars="11">„A co&nbsp;jed?“</span></p>
          <p class="chunk" data-nb-ref-number="59" data-nb-words="9" data-nb-chars="53"><span class="idea" data-nb-ref-number="59" id="idea59" data-nb-words="9" data-nb-chars="53">„Lékaři se&nbsp;snažili vypátrat i&nbsp;stopy jedu, ale marně.“</span></p>
          <p class="chunk" data-nb-ref-number="60" data-nb-words="9" data-nb-chars="52"><span class="idea" data-nb-ref-number="60" id="idea60" data-nb-words="9" data-nb-chars="52">„Nač si&nbsp;tedy myslíte, že&nbsp;ta&nbsp;nešťastná dáma zemřela?“</span></p>
          <p class="chunk" data-nb-ref-number="61" data-nb-words="19" data-nb-chars="123"><span class="idea" data-nb-ref-number="61" id="idea61" data-nb-words="19" data-nb-chars="123">„Podle mého přesvědčení zemřela čistě ze&nbsp;strachu, na&nbsp;jakýsi nervový otřes, ale nedovedu si&nbsp;představit, co&nbsp;ji&nbsp;tak vyděsilo.“</span></p>
          <p class="chunk" data-nb-ref-number="62" data-nb-words="8" data-nb-chars="41"><span class="idea" data-nb-ref-number="62" id="idea62" data-nb-words="8" data-nb-chars="41">„Byli v&nbsp;té&nbsp;době na&nbsp;vašem pozemku cikáni?“</span></p>
          <p class="chunk" data-nb-ref-number="63" data-nb-words="5" data-nb-chars="29"><span class="idea" data-nb-ref-number="63" id="idea63" data-nb-words="5" data-nb-chars="29">„Ano, jsou tam skorem pořád.“</span></p>
          <p class="chunk" data-nb-ref-number="64" data-nb-words="14" data-nb-chars="70"><span class="idea" data-nb-ref-number="64" id="idea64" data-nb-words="14" data-nb-chars="70">„A co&nbsp;jste si&nbsp;myslela o&nbsp;té&nbsp;narážce na&nbsp;jakousi příšeru a&nbsp;strakatý pás?“</span></p>
          <p class="chunk" data-nb-ref-number="65" data-nb-words="52" data-nb-chars="290"><span class="idea" data-nb-ref-number="65" id="idea65" data-nb-words="52" data-nb-chars="290">„Někdy mne napadlo, že&nbsp;sestra jen blouznila v&nbsp;deliriu, ale jindy jsem si&nbsp;zas myslila, že&nbsp;tím mínila nějakého člověka, který jí&nbsp;nahnal hrůzu, snad i&nbsp;některého z&nbsp;těch cikánů na&nbsp;zahradě. Mnozí z&nbsp;nich nosí na&nbsp;hlavě strakaté šátky a&nbsp;možná že&nbsp;to&nbsp;podivné slovo, které užila, naráželo právě na&nbsp;ně.“</span></p>
          <p class="chunk" data-nb-ref-number="66" data-nb-words="10" data-nb-chars="61"><span class="idea" data-nb-ref-number="66" id="idea66" data-nb-words="10" data-nb-chars="61">Holmes zavrtěl hlavou a&nbsp;bylo vidět, že&nbsp;není zdaleka spokojen.</span></p>
          <p class="chunk" data-nb-ref-number="67" data-nb-words="12" data-nb-chars="84"><span class="idea" data-nb-ref-number="67" id="idea67" data-nb-words="12" data-nb-chars="84">„To jsou všechno zatím mlhoviny,“ řekl, „ale pokračujte, prosím, ve&nbsp;svém vyprávění.“</span></p>
          <p class="chunk" data-nb-ref-number="68" data-nb-words="202" data-nb-chars="1119"><span class="idea" data-nb-ref-number="68" id="idea68" data-nb-words="202" data-nb-chars="1119">„Od té&nbsp;doby uplynuly dva roky a&nbsp;já&nbsp;žila až&nbsp;donedávna ještě opuštěněji než dříve. Před měsícem mi&nbsp;však drahý přítel, jehož znám již řadu let, prokázal velikou poctu a&nbsp;požádal mne o&nbsp;ruku. Jmenuje se&nbsp;Armitage — Percy Armitage — a&nbsp;je&nbsp;druhým synem pana Armitage z&nbsp;Crane Water nedaleko Readingu. Otčím proti sňatku nic nenamítal a&nbsp;máme se&nbsp;vzít někdy na&nbsp;jaře. Před dvěma dny se&nbsp;však začalo s&nbsp;nějakými opravami v&nbsp;západním křídle budovy, v&nbsp;mé&nbsp;ložnici prorazili zeď a&nbsp;já&nbsp;se&nbsp;musela přestěhovat do&nbsp;pokoje, kde zemřela má&nbsp;sestra, a&nbsp;dokonce i&nbsp;spát na&nbsp;posteli, na&nbsp;které spávala ona. Jistě si&nbsp;proto umíte představit, jak jsem se&nbsp;zděsila, když jsem včera v&nbsp;noci ležela a&nbsp;přemýšlela o&nbsp;jejím strašlivém osudu a&nbsp;najednou jsem z&nbsp;tiché noci zaslechla slabé hvízdnutí, které zvěstovalo její smrt. Vyskočila jsem a&nbsp;rozsvítila lampu, ale v&nbsp;pokoji nebylo nic vidět. Byla jsem tak otřesena, že&nbsp;jsem si&nbsp;již ani nemohla jít lehnout, a&nbsp;tak jsem se&nbsp;oblékla, a&nbsp;jen se&nbsp;rozednilo, vyklouzla jsem z&nbsp;domu, najala si&nbsp;v&nbsp;hostinci U&nbsp;koruny, který je&nbsp;naproti nám, bryčku a&nbsp;rozjela se&nbsp;na&nbsp;nádraží. Odtud jsem se&nbsp;hned ráno vydala k&nbsp;vám, abych se&nbsp;s&nbsp;vámi poradila.“</span></p>
          <p class="chunk" data-nb-ref-number="69" data-nb-words="12" data-nb-chars="77"><span class="idea" data-nb-ref-number="69" id="idea69" data-nb-words="12" data-nb-chars="77">„Jednala jste velmi moudře,“ řekl můj přítel. „Ale pověděla jste mi&nbsp;všechno?“</span></p>
          <p class="chunk" data-nb-ref-number="70" data-nb-words="2" data-nb-chars="15"><span class="idea" data-nb-ref-number="70" id="idea70" data-nb-words="2" data-nb-chars="15">„Ano, všechno.“</span></p>
          <p class="chunk" data-nb-ref-number="71" data-nb-words="8" data-nb-chars="67"><span class="idea" data-nb-ref-number="71" id="idea71" data-nb-words="8" data-nb-chars="67">„Ne, slečno Stonerová, nepověděla. Kryjete svého nevlastního otce.“</span></p>
          <p class="chunk" data-nb-ref-number="72" data-nb-words="5" data-nb-chars="25"><span class="idea" data-nb-ref-number="72" id="idea72" data-nb-words="5" data-nb-chars="25">„Jak to, co&nbsp;tím myslíte?“</span></p>
          <p class="chunk" data-nb-ref-number="73" data-nb-words="28" data-nb-chars="192"><span class="idea" data-nb-ref-number="73" id="idea73" data-nb-words="28" data-nb-chars="192">Místo odpovědi odhrnul Holmes černý krajkový volán, který lemoval ruku položenou na&nbsp;klíně naší návštěvnice. Na&nbsp;bílém zápěstí vyvstávalo pět rudých skvrnek, otisky palce a&nbsp;ostatních čtyř prstů.</span></p>
          <p class="chunk" data-nb-ref-number="74" data-nb-words="6" data-nb-chars="33"><span class="idea" data-nb-ref-number="74" id="idea74" data-nb-words="6" data-nb-chars="33">„Byl na&nbsp;vás surový,“ řekl Holmes.</span></p>
          <p class="chunk" data-nb-ref-number="75" data-nb-words="25" data-nb-chars="140"><span class="idea" data-nb-ref-number="75" id="idea75" data-nb-words="25" data-nb-chars="140">Dáma se&nbsp;zarděla až&nbsp;po&nbsp;kořínky vlasů a&nbsp;přikryla si&nbsp;zraněné zápěstí. „Je velmi prudký,“ řekla, „a možná že&nbsp;si&nbsp;ani neuvědomuje, jakou má&nbsp;sílu.“</span></p>
          <p class="chunk" data-nb-ref-number="76" data-nb-words="18" data-nb-chars="100"><span class="idea" data-nb-ref-number="76" id="idea76" data-nb-words="18" data-nb-chars="100">Dlouho jsme všichni mlčeli a&nbsp;Holmes si&nbsp;opíral bradu o&nbsp;ruce a&nbsp;zadumaně se&nbsp;díval do&nbsp;praskajícího ohně.</span></p>
          <p class="chunk" data-nb-ref-number="77" data-nb-words="41" data-nb-chars="263"><span class="idea" data-nb-ref-number="77" id="idea77" data-nb-words="41" data-nb-chars="263">„Je to&nbsp;velmi složitá záležitost,“ řekl konečně. „Než se&nbsp;rozhodneme, jak jednat, rád bych si&nbsp;ještě zjistil na&nbsp;tisíc maličkostí. Ale nesmíme ztrácet ani minutu. Kdybychom se&nbsp;dnes rozjeli do&nbsp;Stoke Moranu, mohli bychom si&nbsp;prohlédnout bez vědomí vašeho otčíma pokoje?“</span></p>
          <p class="chunk" data-nb-ref-number="78" data-nb-words="38" data-nb-chars="221"><span class="idea" data-nb-ref-number="78" id="idea78" data-nb-words="38" data-nb-chars="221">„Chystá se&nbsp;náhodou právě dnes do&nbsp;města za&nbsp;nějakým velmi důležitým jednáním. Pravděpodobně bude celý den pryč, takže vás nikdo nevyruší. Máme teď hospodyni, ale je&nbsp;stará a&nbsp;ne&nbsp;zrovna moc chytrá a&nbsp;snadno se&nbsp;jí&nbsp;nějak zbavím.“</span></p>
          <p class="chunk" data-nb-ref-number="79" data-nb-words="7" data-nb-chars="46"><span class="idea" data-nb-ref-number="79" id="idea79" data-nb-words="7" data-nb-chars="46">„Výtečně. Nemáte nic proti té&nbsp;cestě, Watsone?“</span></p>
          <p class="chunk" data-nb-ref-number="80" data-nb-words="2" data-nb-chars="14"><span class="idea" data-nb-ref-number="80" id="idea80" data-nb-words="2" data-nb-chars="14">„Naprosto ne.“</span></p>
          <p class="chunk" data-nb-ref-number="81" data-nb-words="10" data-nb-chars="50"><span class="idea" data-nb-ref-number="81" id="idea81" data-nb-words="10" data-nb-chars="50">„Rozjedeme se&nbsp;tam tedy oba. A&nbsp;co&nbsp;budete dělat vy?“</span></p>
          <p class="chunk" data-nb-ref-number="82" data-nb-words="24" data-nb-chars="133"><span class="idea" data-nb-ref-number="82" id="idea82" data-nb-words="24" data-nb-chars="133">„Ráda bych si&nbsp;zařídila pár věcí, když jsem již jednou ve&nbsp;městě. Ale vrátím se&nbsp;vlakem o&nbsp;dvanácté, takže než přijedete, budu již doma.“</span></p>
          <p class="chunk" data-nb-ref-number="83" data-nb-words="21" data-nb-chars="138"><span class="idea" data-nb-ref-number="83" id="idea83" data-nb-words="21" data-nb-chars="138">„Můžete nás čekat brzy odpoledne. Sám si&nbsp;musím také zařídit pár menších obchodních záležitostí. Nezdržíte se&nbsp;trochu a&nbsp;neposnídáte s&nbsp;námi?“</span></p>
          <p class="chunk" data-nb-ref-number="84" data-nb-words="35" data-nb-chars="194"><span class="idea" data-nb-ref-number="84" id="idea84" data-nb-words="35" data-nb-chars="194">„Ne, musím už&nbsp;jít. Ale odcházím s&nbsp;lehčím srdcem již proto, že&nbsp;jsem se&nbsp;vám svěřila. Moc se&nbsp;těším na&nbsp;další shledanou odpoledne.“ Spustila si&nbsp;přes obličej hustý černý závoj a&nbsp;rychle vyšla z&nbsp;pokoje.</span></p>
          <p class="chunk" data-nb-ref-number="85" data-nb-words="16" data-nb-chars="83"><span class="idea" data-nb-ref-number="85" id="idea85" data-nb-words="16" data-nb-chars="83">„Co si&nbsp;o&nbsp;tom všem myslíte, Watsone?“ zeptal se&nbsp;Sherlock Holmes a&nbsp;opřel se&nbsp;v&nbsp;křesle.</span></p>
          <p class="chunk" data-nb-ref-number="86" data-nb-words="8" data-nb-chars="49"><span class="idea" data-nb-ref-number="86" id="idea86" data-nb-words="8" data-nb-chars="49">„Že je&nbsp;to&nbsp;nesmírně temná a&nbsp;zlověstná záležitost.“</span></p>
          <p class="chunk" data-nb-ref-number="87" data-nb-words="6" data-nb-chars="36"><span class="idea" data-nb-ref-number="87" id="idea87" data-nb-words="6" data-nb-chars="36">„Opravdu až&nbsp;dost temná a&nbsp;zlověstná.“</span></p>
          <p class="chunk" data-nb-ref-number="88" data-nb-words="34" data-nb-chars="186"><span class="idea" data-nb-ref-number="88" id="idea88" data-nb-words="34" data-nb-chars="186">„Nemýlí-li se&nbsp;však dáma, že&nbsp;podlahy i&nbsp;stěny byly v&nbsp;pořádku a&nbsp;dveře, okno i&nbsp;komín neprůchodné, je&nbsp;přece jisté, že&nbsp;ve&nbsp;chvíli, kdy její sestru potkal tak záhadný konec, byla v&nbsp;pokoji sama.“</span></p>
          <p class="chunk" data-nb-ref-number="89" data-nb-words="15" data-nb-chars="91"><span class="idea" data-nb-ref-number="89" id="idea89" data-nb-words="15" data-nb-chars="91">„Jak si&nbsp;tedy vysvětlit ta&nbsp;noční hvízdání a&nbsp;co&nbsp;asi znamenala zvláštní slova umírající ženy?“</span></p>
          <p class="chunk" data-nb-ref-number="90" data-nb-words="3" data-nb-chars="21"><span class="idea" data-nb-ref-number="90" id="idea90" data-nb-words="3" data-nb-chars="21">„To opravdu nechápu.“</span></p>
          <p class="chunk" data-nb-ref-number="91" data-nb-words="78" data-nb-chars="524"><span class="idea" data-nb-ref-number="91" id="idea91" data-nb-words="78" data-nb-chars="524">„Jestliže si&nbsp;ovšem dáme dohromady noční hvízdání, tlupu cikánů, kteří jsou náramně zadobře s&nbsp;doktorem, skutečnost, že&nbsp;doktor má&nbsp;bezpochyby veliký zájem na&nbsp;tom, aby zabránil sňatku své nevlastní dcery, poslední slova umírající o&nbsp;jakési příšeře a&nbsp;strakatém pásu a&nbsp;konečně okolnost, že&nbsp;slečna Helena Stonerová zaslechla kovový zvuk, jaký by&nbsp;dost dobře mohlo způsobil zapadnutí jedné z&nbsp;železných mříží, které zajišťují okenice, máme myslím dost pádný důvod se&nbsp;domnívat, že&nbsp;záhadu lze vyřešit, budeme-li postupovat tímto směrem.“</span></p>
          <p class="chunk" data-nb-ref-number="92" data-nb-words="7" data-nb-chars="35"><span class="idea" data-nb-ref-number="92" id="idea92" data-nb-words="7" data-nb-chars="35">„Ale co&nbsp;jí&nbsp;mohli ti&nbsp;cikáni udělat?“</span></p>
          <p class="chunk" data-nb-ref-number="93" data-nb-words="4" data-nb-chars="26"><span class="idea" data-nb-ref-number="93" id="idea93" data-nb-words="4" data-nb-chars="26">„To si&nbsp;neumím představit.“</span></p>
          <p class="chunk" data-nb-ref-number="94" data-nb-words="6" data-nb-chars="45"><span class="idea" data-nb-ref-number="94" id="idea94" data-nb-words="6" data-nb-chars="45">„Tato teorie mne ovšem příliš nepřesvědčuje.“</span></p>
          <p class="chunk" data-nb-ref-number="95" data-nb-words="30" data-nb-chars="169"><span class="idea" data-nb-ref-number="95" id="idea95" data-nb-words="30" data-nb-chars="169">„Mne také ne. A&nbsp;právě proto se&nbsp;dnes vypravíme do&nbsp;Stoke Moranu. Chci si&nbsp;ověřit, jsou-li naše pochybnosti oprávněné, anebo dají-li se&nbsp;objasnit. Ale co&nbsp;se&nbsp;to&nbsp;k&nbsp;čertu děje!“</span></p>
          <p class="chunk" data-nb-ref-number="96" data-nb-words="107" data-nb-chars="672"><span class="idea" data-nb-ref-number="96" id="idea96" data-nb-words="107" data-nb-chars="672">Výkřik mého společníka vyvolalo náhlé a&nbsp;prudké otevření dveří, v&nbsp;nichž se&nbsp;nám zjevil obrovitý muž. Měl na&nbsp;sobě jakousi podivnou směsici městského a&nbsp;venkovského oblečení, na&nbsp;hlavě černý cylindr, k&nbsp;tomu dlouhý žaket a&nbsp;vysoké kamaše a&nbsp;v&nbsp;ruce lovecký bičík, jímž teď významně otáčel. Postavy byl tak vysoké, že&nbsp;se&nbsp;dotýkal hlavou obrubně dveří, a&nbsp;šířkou je&nbsp;málem zabíral ze&nbsp;strany na&nbsp;stranu. Otáčel po&nbsp;nás z&nbsp;jednoho na&nbsp;druhého obrovský obličej, zbrázděný tisíci vráskami, dosněda opálený sluncem a&nbsp;poznamenaný nejnižšími vášněmi, a&nbsp;hluboko vsazené žlučovité oči spolu s&nbsp;dlouhým tenkým nosem, na&nbsp;němž nebyl ani lot svalstva, mu&nbsp;dodávaly vzezření jakéhosi divokého dravého ptáka.</span></p>
          <p class="chunk" data-nb-ref-number="97" data-nb-words="9" data-nb-chars="47"><span class="idea" data-nb-ref-number="97" id="idea97" data-nb-words="9" data-nb-chars="47">„Který z&nbsp;vás je&nbsp;Holmes?“ zeptalo se&nbsp;to&nbsp;zjevení.</span></p>
          <p class="chunk" data-nb-ref-number="98" data-nb-words="17" data-nb-chars="91"><span class="idea" data-nb-ref-number="98" id="idea98" data-nb-words="17" data-nb-chars="91">„Tak se&nbsp;jmenuji já, pane, ale nevím bohužel, s&nbsp;kým mám tu&nbsp;čest,“ řekl můj společník klidně.</span></p>
          <p class="chunk" data-nb-ref-number="99" data-nb-words="7" data-nb-chars="47"><span class="idea" data-nb-ref-number="99" id="idea99" data-nb-words="7" data-nb-chars="47">„Jsem doktor Grimesby Roylott ze&nbsp;Stoke Moranu.“</span></p>
          <p class="chunk" data-nb-ref-number="100" data-nb-words="8" data-nb-chars="62"><span class="idea" data-nb-ref-number="100" id="idea100" data-nb-words="8" data-nb-chars="62">„Vskutku, doktore?“ řekl Holmes líbezně. „Posaďte se, prosím.“</span></p>
          <p class="chunk" data-nb-ref-number="101" data-nb-words="19" data-nb-chars="111"><span class="idea" data-nb-ref-number="101" id="idea101" data-nb-words="19" data-nb-chars="111">„Nic takového mě&nbsp;ani nenapadne. Zrovna tu&nbsp;byla má&nbsp;nevlastní dcera. Sledoval jsem ji&nbsp;až&nbsp;sem. Co&nbsp;vám napovídala?“</span></p>
          <p class="chunk" data-nb-ref-number="102" data-nb-words="10" data-nb-chars="66"><span class="idea" data-nb-ref-number="102" id="idea102" data-nb-words="10" data-nb-chars="66">„Máme dnes poněkud chladno na&nbsp;tuto roční dobu,“ poznamenal Holmes.</span></p>
          <p class="chunk" data-nb-ref-number="103" data-nb-words="7" data-nb-chars="49"><span class="idea" data-nb-ref-number="103" id="idea103" data-nb-words="7" data-nb-chars="49">„Tak co&nbsp;vám napovídala?“ zařval stařec rozzuřeně.</span></p>
          <p class="chunk" data-nb-ref-number="104" data-nb-words="18" data-nb-chars="115"><span class="idea" data-nb-ref-number="104" id="idea104" data-nb-words="18" data-nb-chars="115">„Slyšel jsem však, že&nbsp;krokusy se&nbsp;stejně vydaří,“ pokračoval můj společník, který se&nbsp;nedal nikterak vyrušit z&nbsp;klidu.</span></p>
          <p class="chunk" data-nb-ref-number="105" data-nb-words="40" data-nb-chars="214"><span class="idea" data-nb-ref-number="105" id="idea105" data-nb-words="40" data-nb-chars="214">„Ha, ha! Vy&nbsp;se&nbsp;mi&nbsp;budete vytáčet?“ zvolal náš nový návštěvník, pokročil o&nbsp;krok kupředu a&nbsp;zamával loveckým bičíkem. „Vsak já&nbsp;vás znám, vy&nbsp;ničemo! Vy&nbsp;jste ten Holmes, co&nbsp;se&nbsp;rád plete do&nbsp;věcí, do&nbsp;kterých mu&nbsp;nic není.“</span></p>
          <p class="chunk" data-nb-ref-number="106" data-nb-words="4" data-nb-chars="20"><span class="idea" data-nb-ref-number="106" id="idea106" data-nb-words="4" data-nb-chars="20">Můj přítel se&nbsp;usmál.</span></p>
          <p class="chunk" data-nb-ref-number="107" data-nb-words="6" data-nb-chars="32"><span class="idea" data-nb-ref-number="107" id="idea107" data-nb-words="6" data-nb-chars="32">„Holmes, co&nbsp;strká do&nbsp;všeho nos!“</span></p>
          <p class="chunk" data-nb-ref-number="108" data-nb-words="6" data-nb-chars="38"><span class="idea" data-nb-ref-number="108" id="idea108" data-nb-words="6" data-nb-chars="38">Můj přítel se&nbsp;usmál ještě spokojeněji.</span></p>
          <p class="chunk" data-nb-ref-number="109" data-nb-words="4" data-nb-chars="32"><span class="idea" data-nb-ref-number="109" id="idea109" data-nb-words="4" data-nb-chars="32">„Holmes, poskok Scotland Yardu.“</span></p>
          <p class="chunk" data-nb-ref-number="110" data-nb-words="25" data-nb-chars="151"><span class="idea" data-nb-ref-number="110" id="idea110" data-nb-words="25" data-nb-chars="151">Teď už&nbsp;se&nbsp;Holmes zasmál nahlas. „Váš rozhovor je&nbsp;věru zábavný,“ řekl. „Až budete na&nbsp;odchodu, zavřete za&nbsp;sebou laskavě dveře, protože sem značně táhne.“</span></p>
          <p class="chunk" data-nb-ref-number="111" data-nb-words="46" data-nb-chars="274"><span class="idea" data-nb-ref-number="111" id="idea111" data-nb-words="46" data-nb-chars="274">„Půjdu, až&nbsp;vám povím svoje. Neopovažte se&nbsp;plést do&nbsp;mých věcí. Vím, že&nbsp;tu&nbsp;slečna Stonerová byla — však jsem ji&nbsp;sledoval. Se&nbsp;mnou není radno dostat se&nbsp;do&nbsp;křížku. Jen se&nbsp;podívejte!“ Rychle pokročil kupředu, popadl pohrabáč a&nbsp;zkroutil jej obrovitými hnědými prackami do&nbsp;oblouku.</span></p>
          <p class="chunk" data-nb-ref-number="112" data-nb-words="20" data-nb-chars="117"><span class="idea" data-nb-ref-number="112" id="idea112" data-nb-words="20" data-nb-chars="117">„Dejte si&nbsp;pozor, ať&nbsp;mi&nbsp;nepadnete do&nbsp;rukou,“ zahučel, mrštil zkrouceným pohrabáčem do&nbsp;krbu a&nbsp;odrázoval si&nbsp;to&nbsp;z&nbsp;pokoje.</span></p>
          <p class="chunk" data-nb-ref-number="113" data-nb-words="49" data-nb-chars="274"><span class="idea" data-nb-ref-number="113" id="idea113" data-nb-words="49" data-nb-chars="274">„Je to&nbsp;zřejmě moc sympatický pán,“ řekl Holmes se&nbsp;smíchem. „Co do&nbsp;tloušťky se&nbsp;mu&nbsp;sice zdaleka nevyrovnám, ale kdyby se&nbsp;byl jen maličko pozdržel, rád bych mu&nbsp;ukázal, že&nbsp;nemám o&nbsp;nic menší sílu než on.“ Při řeči sebral ocelový pohrabáč a&nbsp;jediným napřením sil jej zase vyrovnal.</span></p>
          <p class="chunk" data-nb-ref-number="114" data-nb-words="66" data-nb-chars="401"><span class="idea" data-nb-ref-number="114" id="idea114" data-nb-words="66" data-nb-chars="401">„Jen si&nbsp;představte tu&nbsp;drzost, on&nbsp;se&nbsp;opováží řadit mě&nbsp;ke&nbsp;státní policii! Ale aspoň se&nbsp;tímto setkáním naše pátrám trochu připepří a&nbsp;já&nbsp;jen doufám, že&nbsp;naše malá přítelkyně nebude příliš trpět za&nbsp;svou neopatrnost, s&nbsp;níž se&nbsp;nechala tím surovcem sledovat. Teď si, Watsone, objednáme snídani a&nbsp;potom zajdu do&nbsp;lékařské komory, kde, jak doufám, získám nějaké údaje, které nám pomohou tuto záležitost vyjasnit.“</span></p>
          <p class="chunk" data-nb-ref-number="115" data-nb-words="22" data-nb-chars="133"><span class="idea" data-nb-ref-number="115" id="idea115" data-nb-words="22" data-nb-chars="133">Sherlock Holmes se&nbsp;vrátil ze&nbsp;své výpravy až&nbsp;skoro v&nbsp;jednu hodinu. V&nbsp;ruce držel kus modrého papíru počmáraného poznámkami a&nbsp;číslicemi.</span></p>
          <p class="chunk" data-nb-ref-number="116" data-nb-words="190" data-nb-chars="1158"><span class="idea" data-nb-ref-number="116" id="idea116" data-nb-words="190" data-nb-chars="1158">„Prohlédl jsem si&nbsp;poslední vůli jeho zemřelé ženy,“ řekl. „Abych pochopil, co&nbsp;přesné obnáší, musel jsem si&nbsp;propočítat dnešní hodnotu udaných investic, o&nbsp;níž je&nbsp;v&nbsp;ní&nbsp;řeč. Celkový příjem, který činil v&nbsp;době manželčiny smrti téměř 1100 liber, klesl v&nbsp;důsledku snížení zemědělských cen na&nbsp;pouhých 750 liber. Každá z&nbsp;dcer má&nbsp;v&nbsp;případě sňatku právo na&nbsp;250 liber. Z&nbsp;toho jasně vyplývá, že&nbsp;kdyby se&nbsp;obě dívky provdaly, smrsklo by&nbsp;se&nbsp;našemu krasavci jměníčko na&nbsp;docela nepatrný podíl, a&nbsp;i&nbsp;kdyby se&nbsp;vdala jen jedna z&nbsp;nich, velmi by&nbsp;ho&nbsp;to&nbsp;poškodilo. Má&nbsp;dopolední práce nebyla proto nadarmo, neboť se&nbsp;prokázalo, že&nbsp;doktor Roylott má&nbsp;nejsilnější motivy, aby se&nbsp;snažil jakýmkoliv podobným krokům zabránit. Věc je&nbsp;však, Watsone, příliš vážná, než abychom ještě otáleli, zvláště když staroch zjistil, že&nbsp;se&nbsp;zajímáme o&nbsp;jeho záležitosti, takže jste-li připraven, zavoláme si&nbsp;drožku a&nbsp;rozjedeme se&nbsp;bez meškání na&nbsp;Waterloo. Byl bych vám velmi po&nbsp;vděčen, kdybyste si&nbsp;zastrčil do&nbsp;kapsy revolver. Takový eley ráže 2 je&nbsp;skvělým argumentem v&nbsp;případném rozhovoru s&nbsp;pánem, který dovede stočit ocelový pohrabáč do&nbsp;uzlu. Tedy revolver a&nbsp;kartáček na&nbsp;zuby, víc myslím potřebovat nebudeme.“</span></p>
          <p class="chunk" data-nb-ref-number="117" data-nb-words="123" data-nb-chars="750"><span class="idea" data-nb-ref-number="117" id="idea117" data-nb-words="123" data-nb-chars="750">Na&nbsp;Waterloo jsme naštěstí brzy chytli vlak do&nbsp;Leatherheadu a&nbsp;v&nbsp;nádražním hostinci jsme si&nbsp;najali bryčku, která nás svezla asi čtyři až&nbsp;pět mil překrásnými loukami Surrey. Byl kouzelný den, slunce zářilo a&nbsp;na&nbsp;obloze plulo jen pár lehkých obláčků. Na&nbsp;stromech a&nbsp;v&nbsp;křoviskách živých plotů kolem silnice vyrážely první zelené výhonky a&nbsp;vzduch byl prosycen příjemnou vůní vlhké země. Nevím, jak bylo Sherlocku Holmesovi, ale já&nbsp;jsem si&nbsp;pomyslel, v&nbsp;jak podivném protikladu je&nbsp;ten sladký příslib jara a&nbsp;zlověstné poslání, za&nbsp;nímž jsme sem přijeli. Můj přítel seděl vpředu na&nbsp;kozlíku, paže založené, klobouk vražený hluboko do&nbsp;čela a&nbsp;bradu opřenou o&nbsp;prsa, ponořen v&nbsp;nejhlubších myšlenkách. Najednou sebou však trhl, poklepal mi&nbsp;na&nbsp;rameno a&nbsp;ukázal přes louky.</span></p>
          <p class="chunk" data-nb-ref-number="118" data-nb-words="2" data-nb-chars="18"><span class="idea" data-nb-ref-number="118" id="idea118" data-nb-words="2" data-nb-chars="18">„Podívejte!“ řekl.</span></p>
          <p class="chunk" data-nb-ref-number="119" data-nb-words="27" data-nb-chars="170"><span class="idea" data-nb-ref-number="119" id="idea119" data-nb-words="27" data-nb-chars="170">Na&nbsp;povlovném svahu se&nbsp;rozkládal hustě zarostlý park, který na&nbsp;nejvyšším bodě přecházel v&nbsp;temný les. Ze&nbsp;spleti větví vyčnívaly šedé štíty a&nbsp;nejvyšší trám prastarého sídla.</span></p>
          <p class="chunk" data-nb-ref-number="120" data-nb-words="5" data-nb-chars="32"><span class="idea" data-nb-ref-number="120" id="idea120" data-nb-words="5" data-nb-chars="32">„Stoke Moran?“ zeptal se&nbsp;Holmes.</span></p>
          <p class="chunk" data-nb-ref-number="121" data-nb-words="10" data-nb-chars="67"><span class="idea" data-nb-ref-number="121" id="idea121" data-nb-words="10" data-nb-chars="67">„Ano, pane, to&nbsp;je&nbsp;dům doktora Grimesbyho Roylotta,“ odpověděl kočí.</span></p>
          <p class="chunk" data-nb-ref-number="122" data-nb-words="11" data-nb-chars="72"><span class="idea" data-nb-ref-number="122" id="idea122" data-nb-words="11" data-nb-chars="72">„Tam máme také namířeno, prý se&nbsp;tam něco přestavuje,“ poznamenal Holmes.</span></p>
          <p class="chunk" data-nb-ref-number="123" data-nb-words="41" data-nb-chars="229"><span class="idea" data-nb-ref-number="123" id="idea123" data-nb-words="41" data-nb-chars="229">„Tamhle je&nbsp;vesnice,“ řekl kočí a&nbsp;ukázal na&nbsp;shluk střech kousek nalevo. „Ale jestli se&nbsp;chcete dostat k&nbsp;domu, nejlíp si&nbsp;nadejdete, když se&nbsp;přehoupnete tady přes přelízku a&nbsp;dáte se&nbsp;po&nbsp;pěšině přes louky. Tam, co&nbsp;se&nbsp;prochází ta&nbsp;dáma.“</span></p>
          <p class="chunk" data-nb-ref-number="124" data-nb-words="22" data-nb-chars="128"><span class="idea" data-nb-ref-number="124" id="idea124" data-nb-words="22" data-nb-chars="128">„A to&nbsp;je&nbsp;zřejmě slečna Stonerová,“ všiml si&nbsp;Holmes, když si&nbsp;zaclonil oči. „Ano, měli bychom se&nbsp;nejspíš zařídit podle vaší rady.“</span></p>
          <p class="chunk" data-nb-ref-number="125" data-nb-words="13" data-nb-chars="85"><span class="idea" data-nb-ref-number="125" id="idea125" data-nb-words="13" data-nb-chars="85">Vystoupili jsme, zaplatili za&nbsp;cestu a&nbsp;bryčka už&nbsp;zase rachotila zpátky k&nbsp;Leatherheadu.</span></p>
          <p class="chunk" data-nb-ref-number="126" data-nb-words="40" data-nb-chars="265"><span class="idea" data-nb-ref-number="126" id="idea126" data-nb-words="40" data-nb-chars="265">„Chtěl jsem toho chlapíka nechat v&nbsp;domnění, že&nbsp;jsme sem přijeli jako stavitelé nebo za&nbsp;nějakou jinou prací,“ řekl Holmes, když jsme po&nbsp;malém žebříku přelézali hradbu. „Aspoň nenadělá zbytečné řeči. Dobré odpoledne, slečno Stonerová. Jak vidíte, splnili jsme slovo.“</span></p>
          <p class="chunk" data-nb-ref-number="127" data-nb-words="47" data-nb-chars="264"><span class="idea" data-nb-ref-number="127" id="idea127" data-nb-words="47" data-nb-chars="264">Naše klientka z&nbsp;dnešního rána se&nbsp;k&nbsp;nám rozběhla a&nbsp;na&nbsp;obličeji jí&nbsp;bylo vidět, jak velikou má&nbsp;radost. „Co jsem se&nbsp;na&nbsp;vás načekala!“ zvolala a&nbsp;vřele si&nbsp;s&nbsp;námi stiskla ruce. „Všechno dopadlo báječně. Doktor Roylott odjel do&nbsp;města a&nbsp;do&nbsp;večera se&nbsp;pravděpodobně nevrátí.“</span></p>
          <p class="chunk" data-nb-ref-number="128" data-nb-words="27" data-nb-chars="159"><span class="idea" data-nb-ref-number="128" id="idea128" data-nb-words="27" data-nb-chars="159">„Měli jsme tu&nbsp;čest s&nbsp;panem doktorem se&nbsp;seznámit,“ řekl Holmes a&nbsp;několika slovy jí&nbsp;vylíčil, co&nbsp;se&nbsp;zběhlo. Slečna Stonerová zbledla při jeho vyprávění jak křída.</span></p>
          <p class="chunk" data-nb-ref-number="129" data-nb-words="7" data-nb-chars="47"><span class="idea" data-nb-ref-number="129" id="idea129" data-nb-words="7" data-nb-chars="47">„Proboha!“ zvolala. „Tak on&nbsp;mne tedy sledoval!“</span></p>
          <p class="chunk" data-nb-ref-number="130" data-nb-words="2" data-nb-chars="9"><span class="idea" data-nb-ref-number="130" id="idea130" data-nb-words="2" data-nb-chars="9">„Zdá se.“</span></p>
          <p class="chunk" data-nb-ref-number="131" data-nb-words="19" data-nb-chars="92"><span class="idea" data-nb-ref-number="131" id="idea131" data-nb-words="19" data-nb-chars="92">„Je tak prohnaný, že&nbsp;nikdy nevím, kdy jsem si&nbsp;před ním jista. Co&nbsp;mi&nbsp;jen řekne, až&nbsp;se&nbsp;vrátí?“</span></p>
          <p class="chunk" data-nb-ref-number="132" data-nb-words="54" data-nb-chars="300"><span class="idea" data-nb-ref-number="132" id="idea132" data-nb-words="54" data-nb-chars="300">„Měl by&nbsp;si&nbsp;dát pěkný pozor, nebo zjistí, že&nbsp;je&nbsp;mu&nbsp;na&nbsp;stopě někdo mnohem prohnanější, než je&nbsp;sám. Musíte se&nbsp;před ním dnes večer zamknout. Kdyby se&nbsp;příliš rozzuřil, odvezeme vás k&nbsp;tetě do&nbsp;Harrow. Ale teď musíme co&nbsp;nejlépe využít svého času, a&nbsp;proto nás rychle doveďte do&nbsp;pokojů, které máme prozkoumat.“</span></p>
          <p class="chunk" data-nb-ref-number="133" data-nb-words="116" data-nb-chars="715"><span class="idea" data-nb-ref-number="133" id="idea133" data-nb-words="116" data-nb-chars="715">Budova byla z&nbsp;šedého kamene porostlého lišejníkem, uprostřed čněla do&nbsp;výšky a&nbsp;po&nbsp;obou stranách z&nbsp;ní&nbsp;vybíhala dvě zahnutá křidla připomínající račí klepeta. Z&nbsp;jednoho křídla trčela rozbitá okna, zatlučená jen prkny, a&nbsp;střecha tu&nbsp;byla pokrytá pouze zčásti — hotový obraz zkázy. Střední budova nebyla v&nbsp;nikterak lepším stavu, jen pravý blok zůstal poměrně zachován, okna měla žaluzie a&nbsp;z&nbsp;komínů stoupal modrý dým, což vše ukazovalo, kde tady sídlí rodina. U&nbsp;zadní zdi však bylo vztyčeno jakési lešení a&nbsp;zřejmě se&nbsp;tu&nbsp;opravovalo kamenné obložení, avšak v&nbsp;době naší návštěvy nebylo po&nbsp;řemeslnících ani stopy. Holmes se&nbsp;pomalu procházel sem a&nbsp;tam po&nbsp;zanedbaném trávníku a&nbsp;s&nbsp;nesmírnou pozorností zkoumal vnější stranu oken.</span></p>
          <p class="chunk" data-nb-ref-number="134" data-nb-words="26" data-nb-chars="157"><span class="idea" data-nb-ref-number="134" id="idea134" data-nb-words="26" data-nb-chars="157">„Toto je&nbsp;zřejmě okno od&nbsp;pokoje, kde jste spávala, střední od&nbsp;pokoje vaší sestry a&nbsp;to&nbsp;poslední, nejbližší hlavní budově, patří k&nbsp;pokoji doktora Roylotta, že?“</span></p>
          <p class="chunk" data-nb-ref-number="135" data-nb-words="11" data-nb-chars="61"><span class="idea" data-nb-ref-number="135" id="idea135" data-nb-words="11" data-nb-chars="61">„Ano, tak to&nbsp;přesně je. Jenže teď spím v&nbsp;prostředním pokoji.“</span></p>
          <p class="chunk" data-nb-ref-number="136" data-nb-words="19" data-nb-chars="119"><span class="idea" data-nb-ref-number="136" id="idea136" data-nb-words="19" data-nb-chars="119">„Pokud tomu rozumím, kvůli přestavbě. Ale mimochodem, ani se&nbsp;mi&nbsp;nezdá, že&nbsp;by&nbsp;ta&nbsp;zadní zeď potřebovala zvláště opravit.“</span></p>
          <p class="chunk" data-nb-ref-number="137" data-nb-words="17" data-nb-chars="104"><span class="idea" data-nb-ref-number="137" id="idea137" data-nb-words="17" data-nb-chars="104">„Také to&nbsp;nepotřebovala. Domnívám se, že&nbsp;to&nbsp;byla jen záminka, abych se&nbsp;musela vystěhovat ze&nbsp;své ložnice.“</span></p>
          <p class="chunk" data-nb-ref-number="138" data-nb-words="31" data-nb-chars="171"><span class="idea" data-nb-ref-number="138" id="idea138" data-nb-words="31" data-nb-chars="171">„Ach tak! To&nbsp;by&nbsp;pak napovídalo mnoho! Ale na&nbsp;druhé straně toho úzkého křídla vede chodba, do&nbsp;níž se&nbsp;otvírají dveře od&nbsp;těchto pokojů. V&nbsp;té&nbsp;jsou samozřejmě nějaká okna, že?“</span></p>
          <p class="chunk" data-nb-ref-number="139" data-nb-words="13" data-nb-chars="69"><span class="idea" data-nb-ref-number="139" id="idea139" data-nb-words="13" data-nb-chars="69">„Ano, ale docela malá. Jsou tak úzká, že&nbsp;by&nbsp;se&nbsp;jimi nikdo neprotáhl.“</span></p>
          <p class="chunk" data-nb-ref-number="140" data-nb-words="30" data-nb-chars="165"><span class="idea" data-nb-ref-number="140" id="idea140" data-nb-words="30" data-nb-chars="165">„Jestliže jste se&nbsp;však obě na&nbsp;noc zamykaly, stejně by&nbsp;se&nbsp;z&nbsp;té&nbsp;strany nikdo do&nbsp;vašich pokojů nedostal. Ale zašla byste teď laskavě do&nbsp;svého pokoje a&nbsp;zavřela okenice?“</span></p>
          <p class="chunk" data-nb-ref-number="141" data-nb-words="93" data-nb-chars="589"><span class="idea" data-nb-ref-number="141" id="idea141" data-nb-words="93" data-nb-chars="589">Slečna Stonerová tak učinila a&nbsp;Holmes, který si&nbsp;nejprve pečlivě prohlédl otevřená okna, se&nbsp;teď pokusil vší silou okenice otevřít, ale marně. Nikde nebyla nejmenší štěrbinka, kudy by&nbsp;se&nbsp;mohl zasunout nůž a&nbsp;okenici nadzvednout. Nato prozkoumal Holmes lupou všechny stěžeje, ale byly z&nbsp;pevného železa a&nbsp;hluboko zapuštěné do&nbsp;širokého zdiva. „Hmm,“ řekl Holmes a&nbsp;v&nbsp;zamyšlení se&nbsp;škrábal na&nbsp;bradě, „má teorie přece jen není tak jasná. Těmi okenicemi by&nbsp;se&nbsp;dovnitř nedostal nikdo, ledaže by&nbsp;je&nbsp;vyrazil dynamitem. Nu, podíváme se&nbsp;dovnitř, nenajdeme-li tam něco, co&nbsp;celou záležitost trochu osvětlí.“</span></p>
          <p class="chunk" data-nb-ref-number="142" data-nb-words="139" data-nb-chars="864"><span class="idea" data-nb-ref-number="142" id="idea142" data-nb-words="139" data-nb-chars="864">Prošli jsme malými postranními dvířky do&nbsp;bíle omítnuté chodby, odkud vedly troje dveře do&nbsp;ložnic. Třetí pokoj nechtěl Holmes prohlížet, takže jsme vstoupili přímo do&nbsp;druhého, kde teď spávala slečna Stonerová a&nbsp;kde potkal její sestru tak strašný osud. Byl to&nbsp;útulný pokojík s&nbsp;nízkým stropem a&nbsp;otevřeným krbem po&nbsp;způsobu starých venkovských sídel. V&nbsp;jednom rohu stál hnědý prádelník, v&nbsp;druhém úzká postel přikrytá přehozem a&nbsp;nalevo od&nbsp;okna toaletní stolek. Spolu se&nbsp;dvěma proutěnými křesly to&nbsp;bylo jediné zařízení pokoje a&nbsp;jen uprostřed ležel ještě čtverhranný vysoký koberec. Prkna podlahy a&nbsp;táflování na&nbsp;stěnách byla z&nbsp;hnědého červotočivého dubu a&nbsp;tak stará a&nbsp;vybledlá, že&nbsp;zřejmě pocházela ještě z&nbsp;původní stavby. Holmes si&nbsp;přitáhl jedno křeslo do&nbsp;rohu a&nbsp;mlčky v&nbsp;něm seděl, jenom očima přejížděl sem a&nbsp;tam, dolů a&nbsp;nahoru a&nbsp;zaznamenával každičkou podrobnost pokoje.</span></p>
          <p class="chunk" data-nb-ref-number="143" data-nb-words="25" data-nb-chars="138"><span class="idea" data-nb-ref-number="143" id="idea143" data-nb-words="25" data-nb-chars="138">„Kam vede ten zvonek?“ zeptal se&nbsp;konečně a&nbsp;ukázal na&nbsp;silnou šňůru od&nbsp;zvonku, která visela vedle postele a&nbsp;střapec jí&nbsp;ležel až&nbsp;na&nbsp;polštáři.</span></p>
          <p class="chunk" data-nb-ref-number="144" data-nb-words="4" data-nb-chars="29"><span class="idea" data-nb-ref-number="144" id="idea144" data-nb-words="4" data-nb-chars="29">„Do pokojíku naší hospodyně.“</span></p>
          <p class="chunk" data-nb-ref-number="145" data-nb-words="7" data-nb-chars="41"><span class="idea" data-nb-ref-number="145" id="idea145" data-nb-words="7" data-nb-chars="41">„Zdá se&nbsp;mi&nbsp;novější než ostatní zařízení.“</span></p>
          <p class="chunk" data-nb-ref-number="146" data-nb-words="8" data-nb-chars="45"><span class="idea" data-nb-ref-number="146" id="idea146" data-nb-words="8" data-nb-chars="45">„Ano, zavedli ho&nbsp;sem teprve před dvěma lety.“</span></p>
          <p class="chunk" data-nb-ref-number="147" data-nb-words="7" data-nb-chars="36"><span class="idea" data-nb-ref-number="147" id="idea147" data-nb-words="7" data-nb-chars="36">„Zřejmě si&nbsp;o&nbsp;něj řekla vaše sestra?“</span></p>
          <p class="chunk" data-nb-ref-number="148" data-nb-words="16" data-nb-chars="97"><span class="idea" data-nb-ref-number="148" id="idea148" data-nb-words="16" data-nb-chars="97">„Ne, nikdy jsem neslyšela, že&nbsp;by&nbsp;jím zvonila. Co&nbsp;jsme potřebovaly, vždycky jsme si&nbsp;donesly samy.“</span></p>
          <p class="chunk" data-nb-ref-number="149" data-nb-words="80" data-nb-chars="457"><span class="idea" data-nb-ref-number="149" id="idea149" data-nb-words="80" data-nb-chars="457">„Pak bylo věru zbytečné dávat sem tak pěknou šňůru. Ale jestli mě&nbsp;na&nbsp;chvilku omluvíte, prohlédnu si&nbsp;podlahu.“ Vrhl se&nbsp;tváří k&nbsp;zemi a&nbsp;s&nbsp;lupou v&nbsp;ruce se&nbsp;rychle plazil sem a&nbsp;tam a&nbsp;podrobně prohlížel každičkou štěrbinku v&nbsp;prknech podlahy. Pak stejně prozkoumal dřevěné táflování, jímž byly obloženy stěny pokojíku. A&nbsp;nakonec přistoupil k&nbsp;posteli, chvíli se&nbsp;na&nbsp;ni&nbsp;díval a&nbsp;očima jezdil dolů a&nbsp;nahoru po&nbsp;zdi. Najednou uchopil šňůru od&nbsp;zvonku a&nbsp;prudce za&nbsp;ni&nbsp;zatáhl.</span></p>
          <p class="chunk" data-nb-ref-number="150" data-nb-words="6" data-nb-chars="35"><span class="idea" data-nb-ref-number="150" id="idea150" data-nb-words="6" data-nb-chars="35">„Vždyť je&nbsp;tu&nbsp;jen narafičená,“ řekl.</span></p>
          <p class="chunk" data-nb-ref-number="151" data-nb-words="2" data-nb-chars="16"><span class="idea" data-nb-ref-number="151" id="idea151" data-nb-words="2" data-nb-chars="16">„Copak nezvoní?“</span></p>
          <p class="chunk" data-nb-ref-number="152" data-nb-words="20" data-nb-chars="122"><span class="idea" data-nb-ref-number="152" id="idea152" data-nb-words="20" data-nb-chars="122">„Ne, není ani připevněna k&nbsp;drátu. To&nbsp;je&nbsp;vskutku zajímavé. Vidíte, je&nbsp;uvázaná k&nbsp;háčku těsně nad malým otvorem ventilátoru.“</span></p>
          <p class="chunk" data-nb-ref-number="153" data-nb-words="8" data-nb-chars="48"><span class="idea" data-nb-ref-number="153" id="idea153" data-nb-words="8" data-nb-chars="48">„Není to&nbsp;zvláštní? Nikdy jsem si&nbsp;toho nevšimla.“</span></p>
          <p class="chunk" data-nb-ref-number="154" data-nb-words="38" data-nb-chars="252"><span class="idea" data-nb-ref-number="154" id="idea154" data-nb-words="38" data-nb-chars="252">„Víc než zvláštní!“ zamumlal Holmes a&nbsp;zatahal za&nbsp;šňůru. „Na tomto pokoji je&nbsp;vůbec leccos podivného. Stavitel musel být například pěkný hlupák, když vyvedl větrák do&nbsp;druhého pokoje, zatímco jej stejně snadno mohl propojit s&nbsp;venkovním čerstvým vzduchem.“</span></p>
          <p class="chunk" data-nb-ref-number="155" data-nb-words="6" data-nb-chars="38"><span class="idea" data-nb-ref-number="155" id="idea155" data-nb-words="6" data-nb-chars="38">„Ten byl také zaveden teprve nedávno.“</span></p>
          <p class="chunk" data-nb-ref-number="156" data-nb-words="10" data-nb-chars="60"><span class="idea" data-nb-ref-number="156" id="idea156" data-nb-words="10" data-nb-chars="60">„Zřejmě v&nbsp;téže době jak šňůra od&nbsp;zvonku,“ poznamenal Holmes.</span></p>
          <p class="chunk" data-nb-ref-number="157" data-nb-words="8" data-nb-chars="51"><span class="idea" data-nb-ref-number="157" id="idea157" data-nb-words="8" data-nb-chars="51">„Ano, tenkrát se&nbsp;tu&nbsp;udělalo několik menších úprav.“</span></p>
          <p class="chunk" data-nb-ref-number="158" data-nb-words="25" data-nb-chars="152"><span class="idea" data-nb-ref-number="158" id="idea158" data-nb-words="25" data-nb-chars="152">„A byly to&nbsp;věru zajímavé úpravy — falešné šňůry od&nbsp;zvonku a&nbsp;větráky, které nevětrají. S&nbsp;vaším svolením se&nbsp;podíváme do&nbsp;dalšího pokoje, slečno Stonerová.“</span></p>
          <p class="chunk" data-nb-ref-number="159" data-nb-words="63" data-nb-chars="422"><span class="idea" data-nb-ref-number="159" id="idea159" data-nb-words="63" data-nb-chars="422">Pokoj dr. Grimesbyho Roylotta byl prostornější než ložnice jeho nevlastní dcery, ale stejně prostě zařízený. Lehátko, dřevěná police plná knih, většinou odborného zaměření, vedle lůžka křeslo, u&nbsp;stěny jednoduchá dřevěná židle, kulatý stůl a&nbsp;velký železný sejf, to&nbsp;byly hlavní předměty, které jsme tu&nbsp;spatřili. Holmes zvolna přecházel po&nbsp;pokoji a&nbsp;s&nbsp;nejdychtivějším zájmem si&nbsp;je&nbsp;jeden po&nbsp;druhém i&nbsp;všechny najednou prohlížel.</span></p>
          <p class="chunk" data-nb-ref-number="160" data-nb-words="13" data-nb-chars="66"><span class="idea" data-nb-ref-number="160" id="idea160" data-nb-words="13" data-nb-chars="66">„Co je&nbsp;v&nbsp;tom sejfu?“ zeptal se&nbsp;a&nbsp;zahleděl se&nbsp;na&nbsp;železnou schránku.</span></p>
          <p class="chunk" data-nb-ref-number="161" data-nb-words="3" data-nb-chars="27"><span class="idea" data-nb-ref-number="161" id="idea161" data-nb-words="3" data-nb-chars="27">„Otčímovy obchodní papíry.“</span></p>
          <p class="chunk" data-nb-ref-number="162" data-nb-words="6" data-nb-chars="38"><span class="idea" data-nb-ref-number="162" id="idea162" data-nb-words="6" data-nb-chars="38">„Tak jste přece jen nahlédla dovnitř?“</span></p>
          <p class="chunk" data-nb-ref-number="163" data-nb-words="15" data-nb-chars="77"><span class="idea" data-nb-ref-number="163" id="idea163" data-nb-words="15" data-nb-chars="77">„Jen jednou, ale to&nbsp;už&nbsp;je&nbsp;několik let. Pamatuji se, že&nbsp;tam bylo plno papírů.“</span></p>
          <p class="chunk" data-nb-ref-number="164" data-nb-words="6" data-nb-chars="37"><span class="idea" data-nb-ref-number="164" id="idea164" data-nb-words="6" data-nb-chars="37">„Kočka by&nbsp;tam například být nemohla?“</span></p>
          <p class="chunk" data-nb-ref-number="165" data-nb-words="6" data-nb-chars="33"><span class="idea" data-nb-ref-number="165" id="idea165" data-nb-words="6" data-nb-chars="33">„Ne. Jak vás to&nbsp;mohlo napadnout!“</span></p>
          <p class="chunk" data-nb-ref-number="166" data-nb-words="13" data-nb-chars="76"><span class="idea" data-nb-ref-number="166" id="idea166" data-nb-words="13" data-nb-chars="76">„Podívejte se&nbsp;na&nbsp;tohle!“ Holmes zvedl talířek s&nbsp;mlékem, který stál na&nbsp;sejfu.</span></p>
          <p class="chunk" data-nb-ref-number="167" data-nb-words="12" data-nb-chars="66"><span class="idea" data-nb-ref-number="167" id="idea167" data-nb-words="12" data-nb-chars="66">„Ne, vždyť ani kočku nemáme. Ale strýc má&nbsp;toho geparda a&nbsp;paviána.“</span></p>
          <p class="chunk" data-nb-ref-number="168" data-nb-words="41" data-nb-chars="232"><span class="idea" data-nb-ref-number="168" id="idea168" data-nb-words="41" data-nb-chars="232">„Ach ano, ovšem. Gepard je&nbsp;opravdu jen velká kočka, ale přece jen si&nbsp;troufám říci, že&nbsp;by&nbsp;mu&nbsp;takový talířek nestačil. Ježte o&nbsp;něčem bych se&nbsp;chtěl přesvědčit.“ Sedl si&nbsp;na&nbsp;bobek před dřevěnou židli a&nbsp;velmi pozorně zkoumal její sedadlo.</span></p>
          <p class="chunk" data-nb-ref-number="169" data-nb-words="22" data-nb-chars="130"><span class="idea" data-nb-ref-number="169" id="idea169" data-nb-words="22" data-nb-chars="130">„Děkuji vám. To&nbsp;mi&nbsp;již docela stačí,“ řekl a&nbsp;vstal ukládaje lupu do&nbsp;kapsy. „Ale podívejme, teď jsem objevil něco věru zajímavého!“</span></p>
          <p class="chunk" data-nb-ref-number="170" data-nb-words="23" data-nb-chars="127"><span class="idea" data-nb-ref-number="170" id="idea170" data-nb-words="23" data-nb-chars="127">Předmět, který jej zaujal, byl bičík na&nbsp;psa, pověšený v&nbsp;rohu postele. Divné však bylo, že&nbsp;byl stočený a&nbsp;uvázaný jako do&nbsp;smyčky.</span></p>
          <p class="chunk" data-nb-ref-number="171" data-nb-words="4" data-nb-chars="26"><span class="idea" data-nb-ref-number="171" id="idea171" data-nb-words="4" data-nb-chars="26">„Co tomu říkáte, Watsone?“</span></p>
          <p class="chunk" data-nb-ref-number="172" data-nb-words="11" data-nb-chars="66"><span class="idea" data-nb-ref-number="172" id="idea172" data-nb-words="11" data-nb-chars="66">„Je to&nbsp;docela obyčejný bičík. Jenom nechápu, proč je&nbsp;tak svázaný.“</span></p>
          <p class="chunk" data-nb-ref-number="173" data-nb-words="39" data-nb-chars="245"><span class="idea" data-nb-ref-number="173" id="idea173" data-nb-words="39" data-nb-chars="245">„Není to&nbsp;příliš obvyklé, že? Ach bože, žijeme ve&nbsp;špatném světě a&nbsp;nic nemůže být horšího, než když inteligentní člověk využije svých schopností k&nbsp;zločinu. Myslím, že&nbsp;jsem již viděl dost, slečno Stonerová, a&nbsp;dovolíte-li, vyjdeme ještě na&nbsp;trávník.“</span></p>
          <p class="chunk" data-nb-ref-number="174" data-nb-words="51" data-nb-chars="307"><span class="idea" data-nb-ref-number="174" id="idea174" data-nb-words="51" data-nb-chars="307">Nikdy jsem nepozoroval u&nbsp;svého přítele tak hrozivý výraz a&nbsp;tak pochmurně stažené obočí, jako když jsme odcházeli z&nbsp;tohoto místa svého pátrání. Než se&nbsp;konečně vynořil ze&nbsp;svých myšlenek, prošli jsme několikrát sem a&nbsp;tam po&nbsp;trávníku, ale ani slečna Stonerová, ani já&nbsp;jsme jej nechtěli z&nbsp;jeho rozjímání vyrušit.</span></p>
          <p class="chunk" data-nb-ref-number="175" data-nb-words="16" data-nb-chars="106"><span class="idea" data-nb-ref-number="175" id="idea175" data-nb-words="16" data-nb-chars="106">„Je nanejvýš důležité, abyste se&nbsp;ve&nbsp;všech ohledech zařídila podle mé&nbsp;rady, slečno Stonerová,“ řekl Holmes.</span></p>
          <p class="chunk" data-nb-ref-number="176" data-nb-words="3" data-nb-chars="18"><span class="idea" data-nb-ref-number="176" id="idea176" data-nb-words="3" data-nb-chars="18">„To jistě udělám.“</span></p>
          <p class="chunk" data-nb-ref-number="177" data-nb-words="18" data-nb-chars="107"><span class="idea" data-nb-ref-number="177" id="idea177" data-nb-words="18" data-nb-chars="107">„Věc je&nbsp;tak vážná, že&nbsp;nesnese nejmenšího otálení. Na&nbsp;tom, jak mi&nbsp;dokážete vyhovět, závisí možná váš život.“</span></p>
          <p class="chunk" data-nb-ref-number="178" data-nb-words="9" data-nb-chars="52"><span class="idea" data-nb-ref-number="178" id="idea178" data-nb-words="9" data-nb-chars="52">„Ujišťuji vás, že&nbsp;se&nbsp;úplně svěřuji do&nbsp;vašich rukou.“</span></p>
          <p class="chunk" data-nb-ref-number="179" data-nb-words="15" data-nb-chars="82"><span class="idea" data-nb-ref-number="179" id="idea179" data-nb-words="15" data-nb-chars="82">„Za prvé je&nbsp;naprosto nutné, abych i&nbsp;se&nbsp;svým přítelem strávil noc ve&nbsp;vašem pokoji.“</span></p>
          <p class="chunk" data-nb-ref-number="180" data-nb-words="11" data-nb-chars="59"><span class="idea" data-nb-ref-number="180" id="idea180" data-nb-words="11" data-nb-chars="59">Oba jsme se&nbsp;na&nbsp;něj se&nbsp;slečnou Stonerovou s&nbsp;úžasem zadívali.</span></p>
          <p class="chunk" data-nb-ref-number="181" data-nb-words="16" data-nb-chars="97"><span class="idea" data-nb-ref-number="181" id="idea181" data-nb-words="16" data-nb-chars="97">„Ano, je&nbsp;to&nbsp;zcela nevyhnutelné. Dovolte, ať&nbsp;vám to&nbsp;vysvětlím. Pokud vím, je&nbsp;tu&nbsp;naproti hostinec?“</span></p>
          <p class="chunk" data-nb-ref-number="182" data-nb-words="3" data-nb-chars="16"><span class="idea" data-nb-ref-number="182" id="idea182" data-nb-words="3" data-nb-chars="16">„Ano, U&nbsp;koruny.“</span></p>
          <p class="chunk" data-nb-ref-number="183" data-nb-words="8" data-nb-chars="44"><span class="idea" data-nb-ref-number="183" id="idea183" data-nb-words="8" data-nb-chars="44">„Výborně. A&nbsp;je&nbsp;odtamtud vidět na&nbsp;vaše okna?“</span></p>
          <p class="chunk" data-nb-ref-number="184" data-nb-words="2" data-nb-chars="12"><span class="idea" data-nb-ref-number="184" id="idea184" data-nb-words="2" data-nb-chars="12">„Určitě je.“</span></p>
          <p class="chunk" data-nb-ref-number="185" data-nb-words="65" data-nb-chars="385"><span class="idea" data-nb-ref-number="185" id="idea185" data-nb-words="65" data-nb-chars="385">„Až se&nbsp;váš nevlastní otec vrátí, musíte se&nbsp;omluvit, že&nbsp;vás bolí hlava, a&nbsp;uchýlit se&nbsp;do&nbsp;svého pokoje. Jakmile ho&nbsp;uslyšíte, že&nbsp;si&nbsp;jde lehnout, ihned otevřete ve&nbsp;svém pokoji okenici, nadzvedněte petlici, postavte nám na&nbsp;znamení do&nbsp;okna lampu a&nbsp;odstěhujte se&nbsp;se&nbsp;vším, co&nbsp;můžete potřebovat, do&nbsp;pokoje, kde jste spávala dříve. Jistě tam přes všechny opravné práce jednu noc nějak přetrváte.“</span></p>
          <p class="chunk" data-nb-ref-number="186" data-nb-words="3" data-nb-chars="28"><span class="idea" data-nb-ref-number="186" id="idea186" data-nb-words="3" data-nb-chars="28">„Samozřejmě, docela snadno.“</span></p>
          <p class="chunk" data-nb-ref-number="187" data-nb-words="5" data-nb-chars="28"><span class="idea" data-nb-ref-number="187" id="idea187" data-nb-words="5" data-nb-chars="28">„Ostatní již nechte na&nbsp;nás.“</span></p>
          <p class="chunk" data-nb-ref-number="188" data-nb-words="4" data-nb-chars="23"><span class="idea" data-nb-ref-number="188" id="idea188" data-nb-words="4" data-nb-chars="23">„Ale co&nbsp;chcete udělat?“</span></p>
          <p class="chunk" data-nb-ref-number="189" data-nb-words="12" data-nb-chars="83"><span class="idea" data-nb-ref-number="189" id="idea189" data-nb-words="12" data-nb-chars="83">„Přenocujeme ve&nbsp;vašem pokoji a&nbsp;vypátráme příčiny zvuku, který vás tolik vystrašil.“</span></p>
          <p class="chunk" data-nb-ref-number="190" data-nb-words="20" data-nb-chars="117"><span class="idea" data-nb-ref-number="190" id="idea190" data-nb-words="20" data-nb-chars="117">„Tuším, pane Holmesi, že&nbsp;jste si&nbsp;svůj názor již udělal,“ řekla slečna Stonerová a&nbsp;položila mému příteli ruku na&nbsp;paži.</span></p>
          <p class="chunk" data-nb-ref-number="191" data-nb-words="3" data-nb-chars="15"><span class="idea" data-nb-ref-number="191" id="idea191" data-nb-words="3" data-nb-chars="15">„Možná že&nbsp;ano.“</span></p>
          <p class="chunk" data-nb-ref-number="192" data-nb-words="12" data-nb-chars="69"><span class="idea" data-nb-ref-number="192" id="idea192" data-nb-words="12" data-nb-chars="69">„Pak mi&nbsp;pro všechno na&nbsp;světě prozraďte, co&nbsp;způsobilo smrt mé&nbsp;sestry.“</span></p>
          <p class="chunk" data-nb-ref-number="193" data-nb-words="10" data-nb-chars="55"><span class="idea" data-nb-ref-number="193" id="idea193" data-nb-words="10" data-nb-chars="55">„Raději bych vám to&nbsp;řekl, až&nbsp;budu mít jasnější důkazy.“</span></p>
          <p class="chunk" data-nb-ref-number="194" data-nb-words="16" data-nb-chars="96"><span class="idea" data-nb-ref-number="194" id="idea194" data-nb-words="16" data-nb-chars="96">„Alespoň mi&nbsp;snad můžete říci, jestli mé&nbsp;tušení bylo správné a&nbsp;sestra zemřela z&nbsp;náhlého leknutí.“</span></p>
          <p class="chunk" data-nb-ref-number="195" data-nb-words="54" data-nb-chars="342"><span class="idea" data-nb-ref-number="195" id="idea195" data-nb-words="54" data-nb-chars="342">„Ne, to&nbsp;si&nbsp;nemyslím. Podle mne byla příčina hmatatelnější. Ale teď vás již, slečno Stonerová, musíme opustit, neboť kdyby se&nbsp;doktor Roylott najednou vrátil a&nbsp;viděl nás tady, podnikli jsme celou cestu nadarmo. Sbohem a&nbsp;buďte statečná, neboť učiníte-li vše, jak jsem vám řekl, můžete se&nbsp;spolehnout, že&nbsp;brzy zažehnám nebezpečí, které vám hrozí.“</span></p>
          <p class="chunk" data-nb-ref-number="196" data-nb-words="108" data-nb-chars="660"><span class="idea" data-nb-ref-number="196" id="idea196" data-nb-words="108" data-nb-chars="660">V&nbsp;hostinci U&nbsp;koruny jsme s&nbsp;Sherlockem Holmesem snadno dostali ložnici a&nbsp;salónek. Pokoje byly v&nbsp;horním poschodí a&nbsp;z&nbsp;okna jsme viděli na&nbsp;bránu parku a&nbsp;obydlené křídlo panského domu Stoke Moranu. Za&nbsp;soumraku jsme zahlédli doktora Grimesbyho Roylotta, jak projíždí kolem hostince a&nbsp;obrovitá postava se&nbsp;mu&nbsp;mohutně tyčí vedle drobného chlapce na&nbsp;kozlíku. Chlapec nemohl honem otevřít těžkou železnou bránu a&nbsp;slyšeli jsme až&nbsp;sem, jak mu&nbsp;doktor hlasitě spílá, a&nbsp;viděli jsme, s&nbsp;jakou zuřivostí na&nbsp;něj hrozí zaťatými pěstmi. Pak se&nbsp;bryčka zase rozjela a&nbsp;za&nbsp;chvilku jsme zahlédli, jak mezi stromy najednou zazářilo světlo, když v&nbsp;jednom z&nbsp;obývacích pokojů rozžehli lampu.</span></p>
          <p class="chunk" data-nb-ref-number="197" data-nb-words="29" data-nb-chars="181"><span class="idea" data-nb-ref-number="197" id="idea197" data-nb-words="29" data-nb-chars="181">„Víte, Watsone, že&nbsp;se&nbsp;doopravdy rozmýšlím, mám-li vás s&nbsp;sebou večer vzít,“ řekl Holmes, když jsme spolu seděli v&nbsp;houstnoucí tmě. „V našem podniku je&nbsp;nesporně jistý prvek nebezpečí.“</span></p>
          <p class="chunk" data-nb-ref-number="198" data-nb-words="7" data-nb-chars="31"><span class="idea" data-nb-ref-number="198" id="idea198" data-nb-words="7" data-nb-chars="31">„A budu vám při něm co&nbsp;platný?“</span></p>
          <p class="chunk" data-nb-ref-number="199" data-nb-words="6" data-nb-chars="44"><span class="idea" data-nb-ref-number="199" id="idea199" data-nb-words="6" data-nb-chars="44">„Vaše přítomnost mi&nbsp;může být nedocenitelná.“</span></p>
          <p class="chunk" data-nb-ref-number="200" data-nb-words="5" data-nb-chars="26"><span class="idea" data-nb-ref-number="200" id="idea200" data-nb-words="5" data-nb-chars="26">„Pak jdu rozhodně s&nbsp;vámi.“</span></p>
          <p class="chunk" data-nb-ref-number="201" data-nb-words="6" data-nb-chars="29"><span class="idea" data-nb-ref-number="201" id="idea201" data-nb-words="6" data-nb-chars="29">„To je&nbsp;od&nbsp;vás velmi laskavé.“</span></p>
          <p class="chunk" data-nb-ref-number="202" data-nb-words="16" data-nb-chars="100"><span class="idea" data-nb-ref-number="202" id="idea202" data-nb-words="16" data-nb-chars="100">„Mluvil jste však o&nbsp;nebezpečí. Zřejmě jste viděl v&nbsp;těch pokojích víc, než jsem dokázal postřehnout.“</span></p>
          <p class="chunk" data-nb-ref-number="203" data-nb-words="17" data-nb-chars="82"><span class="idea" data-nb-ref-number="203" id="idea203" data-nb-words="17" data-nb-chars="82">„Ne, ale o&nbsp;něco víc jsem si&nbsp;z&nbsp;toho všeho vyvodil. Jistě jste viděl všechno co&nbsp;já.“</span></p>
          <p class="chunk" data-nb-ref-number="204" data-nb-words="19" data-nb-chars="117"><span class="idea" data-nb-ref-number="204" id="idea204" data-nb-words="19" data-nb-chars="117">„Neviděl jsem přece nic zvláštního, jenom tu&nbsp;šňůru od&nbsp;zvonku, ale vůbec si&nbsp;neumím představit, k&nbsp;jakému účelu slouží.“</span></p>
          <p class="chunk" data-nb-ref-number="205" data-nb-words="4" data-nb-chars="25"><span class="idea" data-nb-ref-number="205" id="idea205" data-nb-words="4" data-nb-chars="25">„Větrák jste viděl také?“</span></p>
          <p class="chunk" data-nb-ref-number="206" data-nb-words="25" data-nb-chars="147"><span class="idea" data-nb-ref-number="206" id="idea206" data-nb-words="25" data-nb-chars="147">„Jistě, ale nezdá se&nbsp;mi&nbsp;nijak zvlášť neobvyklé, prorazí-li se&nbsp;mezi dvěma pokoji malý otvor. Vždyť je&nbsp;tak nepatrný, že&nbsp;by&nbsp;jím neproklouzla ani myš.“</span></p>
          <p class="chunk" data-nb-ref-number="207" data-nb-words="13" data-nb-chars="75"><span class="idea" data-nb-ref-number="207" id="idea207" data-nb-words="13" data-nb-chars="75">„Ještě než jsme se&nbsp;rozjeli do&nbsp;Stoke Moranu, jsem věděl, že&nbsp;větrák najdeme.“</span></p>
          <p class="chunk" data-nb-ref-number="208" data-nb-words="4" data-nb-chars="23"><span class="idea" data-nb-ref-number="208" id="idea208" data-nb-words="4" data-nb-chars="23">„Ale můj milý Holmesi!“</span></p>
          <p class="chunk" data-nb-ref-number="209" data-nb-words="55" data-nb-chars="323"><span class="idea" data-nb-ref-number="209" id="idea209" data-nb-words="55" data-nb-chars="323">„Ano, věděl. Vzpomínáte si&nbsp;snad, jak se&nbsp;slečna Stonerová ve&nbsp;svém vyprávění zmínila, že&nbsp;její sestra cítila kouř z&nbsp;doutníků? To&nbsp;ovšem jasně naznačovalo, že&nbsp;oba pokoje musí být spojeny. Otvor je&nbsp;zřejmě docela malý, jinak by&nbsp;o&nbsp;něm určitě padla zmínka při koronerově šetření. Vyvodil jsem si&nbsp;z&nbsp;toho, že&nbsp;to&nbsp;bude nejspíše větrák.“</span></p>
          <p class="chunk" data-nb-ref-number="210" data-nb-words="8" data-nb-chars="34"><span class="idea" data-nb-ref-number="210" id="idea210" data-nb-words="8" data-nb-chars="34">„Ale co&nbsp;by&nbsp;na&nbsp;něm mělo být zlého?“</span></p>
          <p class="chunk" data-nb-ref-number="211" data-nb-words="28" data-nb-chars="168"><span class="idea" data-nb-ref-number="211" id="idea211" data-nb-words="28" data-nb-chars="168">„Každopádně jde přinejmenším o&nbsp;podivuhodnou shodu okolností. Do&nbsp;zdi se&nbsp;prorazí větrák, zavěsí se&nbsp;šňůra a&nbsp;dáma, která pod ní&nbsp;spí na&nbsp;posteli, zemře. Není vám to&nbsp;nápadné?“</span></p>
          <p class="chunk" data-nb-ref-number="212" data-nb-words="7" data-nb-chars="46"><span class="idea" data-nb-ref-number="212" id="idea212" data-nb-words="7" data-nb-chars="46">„Pořád v&nbsp;tom ještě nevidím žádnou souvislost.“</span></p>
          <p class="chunk" data-nb-ref-number="213" data-nb-words="9" data-nb-chars="59"><span class="idea" data-nb-ref-number="213" id="idea213" data-nb-words="9" data-nb-chars="59">„Nevšiml jste si&nbsp;něčeho skutečně zvláštního na&nbsp;té&nbsp;posteli?“</span></p>
          <p class="chunk" data-nb-ref-number="214" data-nb-words="1" data-nb-chars="5"><span class="idea" data-nb-ref-number="214" id="idea214" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="215" data-nb-words="11" data-nb-chars="75"><span class="idea" data-nb-ref-number="215" id="idea215" data-nb-words="11" data-nb-chars="75">„Je přece přitlučena k&nbsp;podlaze. Viděl jste někdy takto připevněnou postel?“</span></p>
          <p class="chunk" data-nb-ref-number="216" data-nb-words="4" data-nb-chars="26"><span class="idea" data-nb-ref-number="216" id="idea216" data-nb-words="4" data-nb-chars="26">„To jsem opravdu neviděl.“</span></p>
          <p class="chunk" data-nb-ref-number="217" data-nb-words="36" data-nb-chars="215"><span class="idea" data-nb-ref-number="217" id="idea217" data-nb-words="36" data-nb-chars="215">„Dáma tu&nbsp;postel nemohla odsunout. Musela ji&nbsp;mít stále v&nbsp;určitém postavení k&nbsp;větracímu otvoru a&nbsp;provazu — provaz je&nbsp;totiž v&nbsp;tomto případě výraz vhodnější, protože jako šňůry od&nbsp;zvonku ho&nbsp;jistě nikdo jakživ nepoužil.“</span></p>
          <p class="chunk" data-nb-ref-number="218" data-nb-words="19" data-nb-chars="144"><span class="idea" data-nb-ref-number="218" id="idea218" data-nb-words="19" data-nb-chars="144">„Holmesi,“ zvolal jsem. „Myslím, že&nbsp;již začínám tušit, nač narážíte. Přijeli jsme právě včas, abychom zabránili rafinovanému strašnému zločinu.“</span></p>
          <p class="chunk" data-nb-ref-number="219" data-nb-words="20" data-nb-chars="130"><span class="idea" data-nb-ref-number="219" id="idea219" data-nb-words="20" data-nb-chars="130">„Skutečně velmi rafinovanému a&nbsp;strašnému. Když se&nbsp;dá&nbsp;lékař na&nbsp;špatnou cestu, jez něho dokonalý zločinec. Má&nbsp;rozhodnost i&nbsp;znalosti.</span></p>
          <p class="chunk" data-nb-ref-number="220" data-nb-words="44" data-nb-chars="254"><span class="idea" data-nb-ref-number="220" id="idea220" data-nb-words="44" data-nb-chars="254">Palmer a&nbsp;Pritchard patřili v&nbsp;tomto oboru k&nbsp;vrcholům. Tento muž jde však ještě dál, ale já&nbsp;myslím, Watsone, že&nbsp;my&nbsp;ho&nbsp;předejdeme. Do&nbsp;rána však zažijeme jistě dost hrůzy, proto si&nbsp;proboha v&nbsp;klidu pokuřme a&nbsp;mysleme alespoň několik hodin na&nbsp;něco veselejšího.“</span></p>
          <p class="chunk" data-nb-ref-number="221" data-nb-words="32" data-nb-chars="194"><span class="idea" data-nb-ref-number="221" id="idea221" data-nb-words="32" data-nb-chars="194">Kolem deváté hodiny všechna světla v&nbsp;parku pohasla a&nbsp;celé sídlo se&nbsp;ponořilo do&nbsp;tmy. Další dvě hodiny nám ubíhaly pomalu, ale najednou, přesně o&nbsp;jedenácté, před námi zazářilo jediné jasné světlo.</span></p>
          <p class="chunk" data-nb-ref-number="222" data-nb-words="13" data-nb-chars="77"><span class="idea" data-nb-ref-number="222" id="idea222" data-nb-words="13" data-nb-chars="77">„To je&nbsp;naše znamení,“ řekl Holmes a&nbsp;vyskočil. „Světlo je&nbsp;v&nbsp;prostředním okně.“</span></p>
          <p class="chunk" data-nb-ref-number="223" data-nb-words="57" data-nb-chars="322"><span class="idea" data-nb-ref-number="223" id="idea223" data-nb-words="57" data-nb-chars="322">Na&nbsp;odchodu jsme ještě pohovořili s&nbsp;hostinským a&nbsp;vysvětlili mu, že&nbsp;jdeme na&nbsp;pozdní návštěvu k&nbsp;jednomu svému známému a&nbsp;možná že&nbsp;se&nbsp;tam zdržíme přes noc. Vzápětí jsme již kráčeli po&nbsp;temné silnici, do&nbsp;tváří nám dul ledový vítr a&nbsp;v&nbsp;ponuré tmě před námi blikalo jediné žluté světýlko, aby nás dovedlo k&nbsp;našemu pochmurnému úkolu.</span></p>
          <p class="chunk" data-nb-ref-number="224" data-nb-words="56" data-nb-chars="345"><span class="idea" data-nb-ref-number="224" id="idea224" data-nb-words="56" data-nb-chars="345">Do&nbsp;parku jsme se&nbsp;dostali snadno, protože stará hradba byla na&nbsp;několika místech pobořena a&nbsp;neopravena. Prošli jsme lesem až&nbsp;k&nbsp;trávníku, přešli přes louku a&nbsp;právě se&nbsp;chystali vlézt oknem do&nbsp;domu, když z&nbsp;vavřínového křoví vyskočilo jakési stvoření podobné pokřivenému dítěti, vrhlo se&nbsp;na&nbsp;svých zkroucených nožkách do&nbsp;trávy a&nbsp;rychle přeběhlo do&nbsp;tmy.</span></p>
          <p class="chunk" data-nb-ref-number="225" data-nb-words="9" data-nb-chars="59"><span class="idea" data-nb-ref-number="225" id="idea225" data-nb-words="9" data-nb-chars="59">„Pro boha živého,“ zašeptal jsem. „Viděl jste to, Holmesi?“</span></p>
          <p class="chunk" data-nb-ref-number="226" data-nb-words="26" data-nb-chars="137"><span class="idea" data-nb-ref-number="226" id="idea226" data-nb-words="26" data-nb-chars="137">Holmes byl na&nbsp;chvíli stejně vyděšen jak já. V&nbsp;rozčilení mi&nbsp;stiskl paži jak svěrákem. Pak se&nbsp;však tiše rozesmál a&nbsp;přiložil mi&nbsp;ústa k&nbsp;uchu.</span></p>
          <p class="chunk" data-nb-ref-number="227" data-nb-words="11" data-nb-chars="71"><span class="idea" data-nb-ref-number="227" id="idea227" data-nb-words="11" data-nb-chars="71">„Mají tu&nbsp;ale rozkošnou domácnost,“ zašeptal. „Byl to&nbsp;přece ten pavián.“</span></p>
          <p class="chunk" data-nb-ref-number="228" data-nb-words="97" data-nb-chars="533"><span class="idea" data-nb-ref-number="228" id="idea228" data-nb-words="97" data-nb-chars="533">Sám jsem v&nbsp;té&nbsp;chvíli na&nbsp;doktorovy chráněnce dočista zapomněl. Ale teď jsem si&nbsp;uvědomil, že&nbsp;je&nbsp;tu&nbsp;gepard, a&nbsp;napadlo mne, že&nbsp;nám může co&nbsp;chvíli skočit na&nbsp;záda. Přiznám se, že&nbsp;jsem si&nbsp;oddechl, když jsem si&nbsp;podle Holmesova příkladu opatrně zul boty a&nbsp;octl se&nbsp;v&nbsp;ložnici. Můj druh potichu zavřel okenice, přemístil lampu na&nbsp;stůl a&nbsp;rozhlédl se&nbsp;po&nbsp;pokoji. Vše bylo přesně tak, jak jsme to&nbsp;viděli za&nbsp;dne. Holmes ke&nbsp;mně neslyšně přistoupil, přiložil si&nbsp;ruce jak trumpetu k&nbsp;ústům a&nbsp;zašeptal mi&nbsp;tak tiše, že&nbsp;jsem sotva pochytil jednotlivá slova:</span></p>
          <p class="chunk" data-nb-ref-number="229" data-nb-words="8" data-nb-chars="54"><span class="idea" data-nb-ref-number="229" id="idea229" data-nb-words="8" data-nb-chars="54">„Stačí sebemenší šramot a&nbsp;všechny plány jsou zmařeny.“</span></p>
          <p class="chunk" data-nb-ref-number="230" data-nb-words="8" data-nb-chars="43"><span class="idea" data-nb-ref-number="230" id="idea230" data-nb-words="8" data-nb-chars="43">Přikývl jsem na&nbsp;znamení, že&nbsp;jsem ho&nbsp;slyšel.</span></p>
          <p class="chunk" data-nb-ref-number="231" data-nb-words="8" data-nb-chars="53"><span class="idea" data-nb-ref-number="231" id="idea231" data-nb-words="8" data-nb-chars="53">„Musíme sedět potmě. Jinak by&nbsp;viděl světlo větrákem.“</span></p>
          <p class="chunk" data-nb-ref-number="232" data-nb-words="3" data-nb-chars="19"><span class="idea" data-nb-ref-number="232" id="idea232" data-nb-words="3" data-nb-chars="19">Znovu jsem přikývl.</span></p>
          <p class="chunk" data-nb-ref-number="233" data-nb-words="27" data-nb-chars="155"><span class="idea" data-nb-ref-number="233" id="idea233" data-nb-words="27" data-nb-chars="155">„Ne abyste usnul, závisí na&nbsp;tom možná váš život. Připravte si&nbsp;pistoli, kdybychom ji&nbsp;náhodou potřebovali. Sednu si&nbsp;tady na&nbsp;postel a&nbsp;vy&nbsp;se&nbsp;posaďte na&nbsp;židli.“</span></p>
          <p class="chunk" data-nb-ref-number="234" data-nb-words="9" data-nb-chars="48"><span class="idea" data-nb-ref-number="234" id="idea234" data-nb-words="9" data-nb-chars="48">Vyndal jsem revolver a&nbsp;položil jej na&nbsp;roh stolu.</span></p>
          <p class="chunk" data-nb-ref-number="235" data-nb-words="30" data-nb-chars="171"><span class="idea" data-nb-ref-number="235" id="idea235" data-nb-words="30" data-nb-chars="171">Holmes s&nbsp;sebou přinesl dlouhý tenký bič a&nbsp;připravil si&nbsp;jej vedle sebe na&nbsp;postel. Položil k&nbsp;němu krabičku zápalek a&nbsp;kousek svíčky. Pak zhasil svítilnu a&nbsp;zůstali jsme potmě.</span></p>
          <p class="chunk" data-nb-ref-number="236" data-nb-words="121" data-nb-chars="712"><span class="idea" data-nb-ref-number="236" id="idea236" data-nb-words="121" data-nb-chars="712">Snad nikdy v&nbsp;životě nezapomenu na&nbsp;ty&nbsp;strašlivé probdělé hodiny! Neslyšel jsem nejmenší šramot, ba&nbsp;ani vdechnutí, a&nbsp;přitom jsem dobře věděl, že&nbsp;můj přítel bdí jenom pár stop ode mne, s&nbsp;nervy stejně napjatými jak já. Okenice před námi uzavřely poslední paprsek světla a&nbsp;my&nbsp;tu&nbsp;čekali v&nbsp;naprosté tmě. Zvenku se&nbsp;tu&nbsp;a&nbsp;tam ozvalo zahoukání nočního ptáka a&nbsp;jednou jsme přímo pod oknem zaslechli táhlé zakňučení podobné mňoukáni kočky, které nám napovědělo, že&nbsp;i&nbsp;gepard pobíhá volně parkem. Z&nbsp;dálky k&nbsp;nám doléhaly hluboké tóny kostelních hodin, které odbíjely každou čtvrthodinu. Jak dlouhé se&nbsp;nám zdály ty&nbsp;čtvrthodiny! Minula půlnoc, první, druhá a&nbsp;třetí hodina, a&nbsp;my&nbsp;tu&nbsp;stále ještě tiše seděli a&nbsp;čekali, co&nbsp;se&nbsp;bude dít.</span></p>
          <p class="chunk" data-nb-ref-number="237" data-nb-words="87" data-nb-chars="544"><span class="idea" data-nb-ref-number="237" id="idea237" data-nb-words="87" data-nb-chars="544">Pojednou nahoře ve&nbsp;větráku kratičce zablesklo světlo, ale vzápětí zase zmizelo a&nbsp;hned nato jsme ucítili pronikavý zápach hořícího petroleje a&nbsp;rozžhaveného kovu. Vedle v&nbsp;pokoji rozžehl kdosi zastíněnou svítilnu. Slyšel jsem kradmé pohyby a&nbsp;potom zavládlo opět ticho, jen zápach ještě zesílil. Půl hodiny jsem seděl a&nbsp;napínal uši. A&nbsp;vtom se&nbsp;pojednou ozval nový zvuk — tichounký a&nbsp;šelestivý, jako když z&nbsp;konvice uniká nepatrný proužek páry. Jakmile jsme jej zaslechli, Holmes se&nbsp;vymrštil z&nbsp;postele, škrtl sirkou a&nbsp;zuřivě mlátil do&nbsp;šňůry od&nbsp;zvonku.</span></p>
          <p class="chunk" data-nb-ref-number="238" data-nb-words="6" data-nb-chars="42"><span class="idea" data-nb-ref-number="238" id="idea238" data-nb-words="6" data-nb-chars="42">„Vidíte to, Watsone?“ křičel. „Vidíte to?“</span></p>
          <p class="chunk" data-nb-ref-number="239" data-nb-words="52" data-nb-chars="295"><span class="idea" data-nb-ref-number="239" id="idea239" data-nb-words="52" data-nb-chars="295">Já&nbsp;jsem však neviděl nic. Ve&nbsp;chvíli, kdy Holmes rozžehl světlo, jsem zaslechl tiché, docela zřetelné hvízdnutí, ale zář úplně oslnila mé&nbsp;znavené oči a&nbsp;ani jsem nerozeznával, do&nbsp;čeho to&nbsp;Holmes tak zuřivě tluče. Viděl jsem však, že&nbsp;je&nbsp;ve&nbsp;tváři smrtelně bledý a&nbsp;že&nbsp;v&nbsp;ní&nbsp;má&nbsp;zděšený nenávistný výraz.</span></p>
          <p class="chunk" data-nb-ref-number="240" data-nb-words="98" data-nb-chars="528"><span class="idea" data-nb-ref-number="240" id="idea240" data-nb-words="98" data-nb-chars="528">Po&nbsp;chvíli přestal bušit do&nbsp;šňůry a&nbsp;zahleděl se&nbsp;nahoru k&nbsp;větráku. A&nbsp;tu&nbsp;rozřízl najednou noční ticho křik tak příšerný, že&nbsp;jsem něco podobného v&nbsp;životě neslyšel. Stoupal a&nbsp;sílil, až&nbsp;se&nbsp;vystupňoval v&nbsp;strašlivý řev, v&nbsp;němž jako by&nbsp;se&nbsp;v&nbsp;jediném děsivém jeku mísila bolest, strach a&nbsp;hněv. Prý se&nbsp;tím křikem probudili ze&nbsp;spánku lidé až&nbsp;dole ve&nbsp;vsi, ba&nbsp;dokonce i&nbsp;na&nbsp;vzdálené faře. Naslouchali jsme mu&nbsp;jak přimrazeni, já&nbsp;stál a&nbsp;díval se&nbsp;na&nbsp;Holmese a&nbsp;Holmes zase na&nbsp;mne, dokud i&nbsp;poslední ozvěna nářku nezanikla ve&nbsp;tmě, v&nbsp;níž se&nbsp;rozléhala.</span></p>
          <p class="chunk" data-nb-ref-number="241" data-nb-words="7" data-nb-chars="40"><span class="idea" data-nb-ref-number="241" id="idea241" data-nb-words="7" data-nb-chars="40">„Co to&nbsp;jen může znamenat?“ vydechl jsem.</span></p>
          <p class="chunk" data-nb-ref-number="242" data-nb-words="23" data-nb-chars="130"><span class="idea" data-nb-ref-number="242" id="idea242" data-nb-words="23" data-nb-chars="130">„Že je&nbsp;po&nbsp;všem,“ odpověděl Holmes. „A možná že&nbsp;je&nbsp;to&nbsp;tak nakonec nejlepší. Vezměte si&nbsp;revolver a&nbsp;podíváme se&nbsp;do&nbsp;doktorova pokoje.“</span></p>
          <p class="chunk" data-nb-ref-number="243" data-nb-words="35" data-nb-chars="200"><span class="idea" data-nb-ref-number="243" id="idea243" data-nb-words="35" data-nb-chars="200">Se&nbsp;smrtelně vážnou tváří rozžehl svítilnu a&nbsp;vedl mne chodbou. Dvakrát zabušil na&nbsp;dveře, ale z&nbsp;pokoje se&nbsp;nikdo neozýval. Potom zmáčkl kliku a&nbsp;vstoupil a&nbsp;já&nbsp;mu&nbsp;šel s&nbsp;namířeným revolverem těsně v&nbsp;patách.</span></p>
          <p class="chunk" data-nb-ref-number="244" data-nb-words="108" data-nb-chars="666"><span class="idea" data-nb-ref-number="244" id="idea244" data-nb-words="108" data-nb-chars="666">Našim očím se&nbsp;naskytl věru prazvláštní pohled. Na&nbsp;stole stála zastíněná svítilna, která byla na&nbsp;jedné straně otevřená a&nbsp;jasně ozařovala železný sejf s&nbsp;dokořán otevřenými dvířky. Na&nbsp;dřevěné židli u&nbsp;stolu seděl dr. Grimesby Roylott, oblečen do&nbsp;dlouhého šedého županu, z&nbsp;něhož mu&nbsp;vyčuhovaly bosé nohy obuté do&nbsp;červených tureckých trepek. Na&nbsp;klíně mu&nbsp;ležel dlouhý bič s&nbsp;krátkou násadou, jehož jsme si&nbsp;povšimli již ve&nbsp;dne. Brada mu&nbsp;trčela vzhůru a&nbsp;oči upíral v&nbsp;strašlivém strnulém pohledu do&nbsp;rohu stropu. Čelo měl obtočené jakýmsi podivným žlutým pásem s&nbsp;hnědavými skvrnami, zřejmě pevně ovázaným kolem hlavy. Když jsme vstoupili, zůstal dál tiše sedět a&nbsp;ani se&nbsp;nepohnul.</span></p>
          <p class="chunk" data-nb-ref-number="245" data-nb-words="13" data-nb-chars="76"><span class="idea" data-nb-ref-number="245" id="idea245" data-nb-words="13" data-nb-chars="76">„Podívejte se&nbsp;na&nbsp;ten strakatý pás! To&nbsp;je&nbsp;přece ta&nbsp;příšera!“ zašeptal Holmes.</span></p>
          <p class="chunk" data-nb-ref-number="246" data-nb-words="29" data-nb-chars="174"><span class="idea" data-nb-ref-number="246" id="idea246" data-nb-words="29" data-nb-chars="174">Přistoupil jsem o&nbsp;krok blíž. A&nbsp;tu&nbsp;se&nbsp;ta&nbsp;podivná čelenka začala pohybovat a&nbsp;z&nbsp;doktorových vlasů se&nbsp;vynořila nepatrná, jako diamant utvářená hlava a&nbsp;vydutý krk odporného plaza.</span></p>
          <p class="chunk" data-nb-ref-number="247" data-nb-words="62" data-nb-chars="390"><span class="idea" data-nb-ref-number="247" id="idea247" data-nb-words="62" data-nb-chars="390">„Vždyť je&nbsp;to&nbsp;zmije bahenní!“ zvolal Holmes. „Nejnebezpečnější indický had. Do&nbsp;deseti vteřin po&nbsp;jejím uštknutí byl mrtev. Násilí se&nbsp;přece jen nakonec vymstí na&nbsp;násilníkovi, a&nbsp;kdo usiluje druhému o&nbsp;život, sám padá do&nbsp;jámy, kterou vykopal. Teď však musíme toho netvora hodit zpátky do&nbsp;jeho doupěte, slečnu Stonerovou dopravit někam do&nbsp;bezpečí a&nbsp;oznámit policii zdejšího hrabství, co&nbsp;se&nbsp;stalo.“</span></p>
          <p class="chunk" data-nb-ref-number="248" data-nb-words="36" data-nb-chars="190"><span class="idea" data-nb-ref-number="248" id="idea248" data-nb-words="36" data-nb-chars="190">Při řeči hbitě sebral mrtvému z&nbsp;klína bičík, hodil hadovi smyčku kolem krku, vytáhl jej z&nbsp;jeho příšerného hnízda, a&nbsp;drže si&nbsp;ho&nbsp;na&nbsp;paži od&nbsp;těla, mrštil jím do&nbsp;železného sejfu a&nbsp;zavřel za&nbsp;ním.</span></p>
          <p class="chunk" data-nb-ref-number="249" data-nb-words="83" data-nb-chars="527"><span class="idea" data-nb-ref-number="249" id="idea249" data-nb-words="83" data-nb-chars="527">Takové tedy byly skutečné okolnosti smrti dr. Grimesbyho Roylotta ze&nbsp;Stoke Moranu. Nemusím snad již prodlužovat vyprávění, které se&nbsp;i&nbsp;tak dost protáhlo, líčením, jak jsme sdělili vyděšené dívce, co&nbsp;se&nbsp;přihodilo, dopravili ji&nbsp;ranním vlakem pod ochranu její předobré tety v&nbsp;Harrow a&nbsp;jak úřady po&nbsp;vleklém vyšetřování dospěly k&nbsp;názoru, že&nbsp;doktor zahynul vinou neopatrného zacházení s&nbsp;nebezpečným zvířetem. To&nbsp;málo, co&nbsp;jsem o&nbsp;případu ještě nevěděl, mi&nbsp;sdělil Sherlock Holmes, když jsme spolu druhého dne jeli vlakem zpět do&nbsp;Londýna.</span></p>
          <p class="chunk" data-nb-ref-number="250" data-nb-words="281" data-nb-chars="1697"><span class="idea" data-nb-ref-number="250" id="idea250" data-nb-words="281" data-nb-chars="1697">„Původně jsem dospěl k&nbsp;úplně mylnému závěru, můj milý Watsone,“ řekl mi, „z čehož je&nbsp;vidět, jak nebezpečné je&nbsp;soudit z&nbsp;nedostatečných informací. Cikáni v&nbsp;parku a&nbsp;slova té&nbsp;ubohé dívky o&nbsp;jakési příšeře a&nbsp;strakatém pásu, jimiž se&nbsp;zřejmě pokoušela zachytit strašlivý obraz, jenž se&nbsp;jí&nbsp;naskytl ve&nbsp;světle zápalky, mne stačily svést na&nbsp;úplně špatnou stopu. Mohu si&nbsp;v&nbsp;tomto případě přičítat jedinou zásluhu — jakmile jsem zjistil, že&nbsp;dámu nemohlo v&nbsp;pokoji ohrožovat žádné nebezpečí, které by&nbsp;přišlo oknem či&nbsp;dveřmi, ihned jsem celou situaci uvážil znovu. Jak jsem vám již řekl, mou pozornost brzy upoutal větrací otvor a&nbsp;šňůra od&nbsp;zvonku, která visela nad posteli. Ihned mě&nbsp;napadlo, že&nbsp;by&nbsp;zde mohl hrát nějakou roli had, a&nbsp;když jsem k&nbsp;tomu ještě přičetl okolnost, že&nbsp;doktor dostává často zvířata z&nbsp;Indie, tušil jsem, že&nbsp;jsem na&nbsp;správné stopě. Neboť jen v&nbsp;hlavě prohnaného a&nbsp;bezohledného člověka, který měl navíc orientální školu, se&nbsp;mohl zrodit nápad, aby použil jed, jenž se&nbsp;nedá zjistit žádnou chemickou zkouškou. Z&nbsp;jeho hlediska byla výhodou i&nbsp;rychlost, s&nbsp;jakou tento jed působí. Koroner by&nbsp;byl musel být neobyčejně bystrozraký, aby postřehl dvojí nepatrné tmavé bodnutí ukazující, kam se&nbsp;zakously jedovaté zuby. Pak jsem si&nbsp;vzpomněl na&nbsp;ono hvízdnutí. Samozřejmě, doktor musel hada přece probudit před úsvitem, aby ho&nbsp;za&nbsp;světla oběť nespatřila. Pomocí mléka, které jsme viděli, ho&nbsp;zřejmě cvičil, aby se&nbsp;k&nbsp;němu na&nbsp;zavolání opět vrátil. V&nbsp;hodině, kterou pokládal za&nbsp;nejvhodnější, ho&nbsp;prostrčil větrákem, pevně přesvědčen, že&nbsp;had sleze po&nbsp;šňůře až&nbsp;na&nbsp;postel. Nemusel nutně spící ženu uštknout hned, ale také mohl, a&nbsp;dost možná, že&nbsp;unikala svému osudu několik nocí, ale dříve či&nbsp;později mu&nbsp;musela podlehnout.</span></p>
          <p class="chunk" data-nb-ref-number="251" data-nb-words="106" data-nb-chars="633"><span class="idea" data-nb-ref-number="251" id="idea251" data-nb-words="106" data-nb-chars="633">Dospěl jsem k&nbsp;tomuto závěru, ještě než jsem vstoupil do&nbsp;jeho pokoje. Když jsem si&nbsp;potom prohlédl židli, přesvědčil jsem se, že&nbsp;na&nbsp;ní&nbsp;často stává, což bylo ovšem nutné, chtěl-li dosáhnout k&nbsp;větráku. A&nbsp;když jsem pak spatřil sejf, talířek s&nbsp;mlékem a&nbsp;bičík s&nbsp;maličkou smyčkou, rozptýlily se&nbsp;i&nbsp;mé&nbsp;poslední pochybnosti. Kovový zvuk, který slyšela slečna Stonerová, byl zřejmě způsoben rychlým zaklapnutím dvířek od&nbsp;sejfu, když do&nbsp;něj otčím zavíral jeho příšerného obyvatele. Jakmile jsem si&nbsp;svůj názor udělal, neprodleně jsem si&nbsp;jej i&nbsp;ověřil, a&nbsp;vy&nbsp;již víte, jak. Zaslechl jsem zasyčení toho tvora a&nbsp;ihned jsem rozsvítil a&nbsp;zaútočil na&nbsp;něj.“</span></p>
          <p class="chunk" data-nb-ref-number="252" data-nb-words="7" data-nb-chars="39"><span class="idea" data-nb-ref-number="252" id="idea252" data-nb-words="7" data-nb-chars="39">„Čímž jste ho&nbsp;ovšem zahnal do&nbsp;větráku.“</span></p>
          <p class="chunk" data-nb-ref-number="253" data-nb-words="52" data-nb-chars="325"><span class="idea" data-nb-ref-number="253" id="idea253" data-nb-words="52" data-nb-chars="325">„A proto se&nbsp;také vrhl ve&nbsp;vedlejší místnosti na&nbsp;svého pána. Několika ranami biče jsem ho&nbsp;přece jen trefil a&nbsp;probudil v&nbsp;něm jeho hadí zlobu, takže napadl prvního člověka, kterého uviděl. Jsem tedy bezpochyby nepřímo odpovědný za&nbsp;smrt doktora Grimesbyho Roylotta, ale nemohu tvrdit, že&nbsp;by&nbsp;to&nbsp;zvláště znepokojovalo moje svědomí.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_024.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-3DiUGRtbZ+rg+vEDb1Epa5XiI49q3jsgclwI+izRLdE="></script>
  </body>
</html>