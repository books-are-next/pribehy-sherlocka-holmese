<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="IX - Inženýrův palec">
    <meta name="apple-mobile-web-app-capable" content="yes">
    <title>IX - Inženýrův palec</title>
    <link rel="stylesheet" href="./style/style.min.css" media="screen" integrity="sha256-hy7VOJQDJ1txYooRvl4ln9Qbor4AYeoD7+SI15/4NjI=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./pribehy_sherlocka_holmese_split_023.html">
    <link rel="next" href="./pribehy_sherlocka_holmese_split_025.html">
    <meta name="nb-order" content="22">
    <link rel="self" href="pribehy_sherlocka_holmese_split_024.html">
    <meta name="nb-identifier" content="doyle-pribehy-sherlocka-holmese-34e2884">
    <meta name="nb-role" content="chapter">
  </head>
  <body data-nb-words="7014" data-nb-chars="41526" class="nb-role-chapter nb-custom-style">
    <nav role="doc-toc">
      <ul class="plain section">
        <li><a href="pribehy_sherlocka_holmese_split_003.html">STUDIE V ŠARLATOVÉ</a></li>
        <li><a href="pribehy_sherlocka_holmese_split_004.html">PODPIS ČTYŘ</a></li>
        <li><a href="pribehy_sherlocka_holmese_split_005.html">II - Obeznámení s případem</a></li>
        <li><a href="pribehy_sherlocka_holmese_split_006.html">III - Při hledání řešení</a></li>
        <li><a href="pribehy_sherlocka_holmese_split_007.html">IV – Vyprávění plešatého muže</a></li>
        <li><a href="pribehy_sherlocka_holmese_split_008.html">V – Tragédie v Pondicherry Lodge</a></li>
        <li><a href="pribehy_sherlocka_holmese_split_009.html">VI - Sherlock Holmes podává důkaz</a></li>
        <li><a href="pribehy_sherlocka_holmese_split_010.html">VII - Epizoda se sudem</a></li>
        <li><a href="pribehy_sherlocka_holmese_split_011.html">VIII - Příležitostní malí detektivové z Baker Street</a></li>
        <li><a href="pribehy_sherlocka_holmese_split_012.html">IX - Přetržený řetěz</a></li>
        <li><a href="pribehy_sherlocka_holmese_split_013.html">X – Konec domorodce z ostrovů</a></li>
        <li><a href="pribehy_sherlocka_holmese_split_014.html">XI - Velký poklad z Agry</a></li>
        <li><a href="pribehy_sherlocka_holmese_split_015.html">XII - Podivuhodná historie Jonathana Smalla</a></li>
        <li><a href="pribehy_sherlocka_holmese_split_016.html">DOBRODRUŽSTVÍ&nbsp; SHERLOCKA HOLMESE</a></li>
        <li><a href="pribehy_sherlocka_holmese_split_017.html">II - Spolek ryšavců</a></li>
        <li><a href="pribehy_sherlocka_holmese_split_018.html">III - Případ totožnosti</a></li>
        <li><a href="pribehy_sherlocka_holmese_split_019.html">IV - Záhada Boscombského údolí</a></li>
        <li><a href="pribehy_sherlocka_holmese_split_020.html">V - Pět pomerančových jadérek</a></li>
        <li><a href="pribehy_sherlocka_holmese_split_021.html">VI - Ohyzdný žebrák</a></li>
        <li><a href="pribehy_sherlocka_holmese_split_022.html">VII - Modrá karbunkule</a></li>
        <li><a href="pribehy_sherlocka_holmese_split_023.html">VIII - Strakatý pás</a></li>
        <li><a href="pribehy_sherlocka_holmese_split_024.html">IX - Inženýrův palec</a></li>
        <li><a href="pribehy_sherlocka_holmese_split_025.html">X - Urozený ženich</a></li>
        <li><a href="pribehy_sherlocka_holmese_split_026.html">XI - Berylová korunka</a></li>
        <li><a href="pribehy_sherlocka_holmese_split_027.html">XII - Dům „U měděných buků“</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_023.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="20"><span class="idea" data-nb-ref-number="1" id="idea1" data-nb-words="4" data-nb-chars="20">IX - Inženýrův palec</span></h1>
        <section>
          <p class="chunk" data-nb-ref-number="2" data-nb-words="169" data-nb-chars="1125"><span class="idea" data-nb-ref-number="2" id="idea2" data-nb-words="169" data-nb-chars="1125">Ze&nbsp;všech případů, které byly Sherlocku Holmesovi svěřeny v&nbsp;letech, kdy jsme si&nbsp;byli nejvíce blízcí, jsem ho&nbsp;jen na&nbsp;dva upozornil já&nbsp;— první z&nbsp;nich souvisel s&nbsp;palcem inženýra Hatherleyho a&nbsp;druhý s&nbsp;šílenstvím plukovníka Warburtona. Warburtonův případ skýtal sice možná přesnému a&nbsp;přemýšlivému pozorovateli vděčnější pole působnosti, avšak záležitost inženýra Hatherleyho byla již od&nbsp;samého svého počátku tak zvláštní a&nbsp;ve&nbsp;všech svých podrobnostech natolik dramatická, že&nbsp;stojí patrně spíše za&nbsp;zaznamenání, i&nbsp;když Sherlock Holmes při jejím řešení zdaleka nemohl uplatnit všechny své deduktivní metody, jimiž dosahoval tak pozoruhodných výsledků. Pokud vím, přinesly tu&nbsp;historii nejedny noviny, ovšem jak všechna podobná vyprávění nemůže zdaleka vyznít tak působivě, vypoví-li se&nbsp;en&nbsp;bloc v&nbsp;jediném tiskařském půlsloupku, jak když se&nbsp;události pomalu odvíjejí čtenáři přímo před očima a&nbsp;každým novým objevem, vytvářejícím stupínek na&nbsp;cestě k&nbsp;úplné pravdě, se&nbsp;záhada postupně vyjasňuje. Hluboce na&nbsp;mne zapůsobily i&nbsp;okolnosti, za&nbsp;nichž k&nbsp;případu došlo, a&nbsp;ani dva roky, které již od&nbsp;té&nbsp;doby uplynuly, nedokázaly jejich účinek oslabit.</span></p>
          <p class="chunk" data-nb-ref-number="3" data-nb-words="122" data-nb-chars="712"><span class="idea" data-nb-ref-number="3" id="idea3" data-nb-words="122" data-nb-chars="712">K&nbsp;událostem, jež se&nbsp;tu&nbsp;právě chystám shrnout, došlo v&nbsp;létě roku 1889, nedlouho po&nbsp;mém sňatku. Vrátil jsem se&nbsp;opět ke&nbsp;své lékařské praxi a&nbsp;nakonec jsem se&nbsp;i&nbsp;odstěhoval z&nbsp;Holmesova domu na&nbsp;Baker Street, i&nbsp;když jsem se&nbsp;nezřídka u&nbsp;svého přítele stavil, a&nbsp;někdy ho&nbsp;dokonce i&nbsp;přemluvil, aby pozapomněl na&nbsp;své bohémské zvyklosti a&nbsp;zašel k&nbsp;nám na&nbsp;návštěvu. Klientela se&nbsp;mi&nbsp;stále rozrůstala, a&nbsp;protože jsem náhodou bydlel v&nbsp;blízkosti Paddingtonského nádraží, měl jsem několik pacientů i&nbsp;mezi tamními zaměstnanci. Jednoho z&nbsp;nich jsem vyléčil z&nbsp;bolestivé a&nbsp;vleklé choroby a&nbsp;on&nbsp;pak pěl neúnavně chválu na&nbsp;mé&nbsp;vynikající schopnosti, a&nbsp;jak jen vypátral nějakého trpitele, na&nbsp;kterého měl sebemenší vliv, ihned ho&nbsp;za&nbsp;mnou poslal.</span></p>
          <p class="chunk" data-nb-ref-number="4" data-nb-words="68" data-nb-chars="398"><span class="idea" data-nb-ref-number="4" id="idea4" data-nb-words="68" data-nb-chars="398">Jednoho rána mě&nbsp;krátce před sedmou vzbudila služebná, která zaklepala na&nbsp;dveře a&nbsp;oznamovala mi, že&nbsp;za&nbsp;mnou přišli nějací dva pánové z&nbsp;Paddingtonu a&nbsp;čekají v&nbsp;ordinaci. Věděl jsem již ze&nbsp;zkušenosti, že&nbsp;úrazy na&nbsp;železnici bývají jen zřídkakdy lehké, a&nbsp;tak jsem se&nbsp;honem oblékl a&nbsp;spěchal dolů. Jak jsem sbíhal ze&nbsp;schodů, vyšel z&nbsp;místnosti můj starý spojenec, nádražní hlídač, a&nbsp;pečlivě za&nbsp;sebou zavřel.</span></p>
          <p class="chunk" data-nb-ref-number="5" data-nb-words="14" data-nb-chars="75"><span class="idea" data-nb-ref-number="5" id="idea5" data-nb-words="14" data-nb-chars="75">„Mám ho&nbsp;vevnitř,“ šeptal a&nbsp;ukazoval palcem přes rameno. „Ale už&nbsp;je&nbsp;mu&nbsp;líp.“</span></p>
          <p class="chunk" data-nb-ref-number="6" data-nb-words="19" data-nb-chars="109"><span class="idea" data-nb-ref-number="6" id="idea6" data-nb-words="19" data-nb-chars="109">„Koho že&nbsp;tam máte?“ zeptal jsem se, neboť si&nbsp;počínal, jako by&nbsp;mi&nbsp;zavřel v&nbsp;ordinaci kdovíjak exotického tvora.</span></p>
          <p class="chunk" data-nb-ref-number="7" data-nb-words="55" data-nb-chars="308"><span class="idea" data-nb-ref-number="7" id="idea7" data-nb-words="55" data-nb-chars="308">„Nového pacienta přece,“ šeptal. „Říkal jsem si, že&nbsp;bych ho&nbsp;raději měl zavést až&nbsp;sem, aby nám nakonec ještě nefrnkl. A&nbsp;tak ho&nbsp;tu&nbsp;teda máte, živého a&nbsp;celého. Ale teď už&nbsp;musím jít, pane doktor, mám taky svoje povinnosti zrovna tak jako vy.“ Ani jsem mu&nbsp;nestačil poděkovat a&nbsp;můj spolehlivý přítel spěšně odešel.</span></p>
          <p class="chunk" data-nb-ref-number="8" data-nb-words="38" data-nb-chars="238"><span class="idea" data-nb-ref-number="8" id="idea8" data-nb-words="38" data-nb-chars="238">Vešel jsem do&nbsp;ordinace a&nbsp;spatřil jakéhosi gentlemana sedícího za&nbsp;stolem. Oděn byl zcela nenápadně, do&nbsp;obleku z&nbsp;drsného tvídu, a&nbsp;na&nbsp;mé&nbsp;knihy si&nbsp;odložil měkkou soukennou čepici. Jednu ruku měl ovázánu kapesníkem, jímž rudě prosakovala krev.</span></p>
          <p class="chunk" data-nb-ref-number="9" data-nb-words="39" data-nb-chars="222"><span class="idea" data-nb-ref-number="9" id="idea9" data-nb-words="39" data-nb-chars="222">Byl ještě mladý, podle mého soudu ne&nbsp;víc než pětadvacetiletý, a&nbsp;měl výrazný mužný obličej. Teď však byl v&nbsp;tváři bledý jak stěna a&nbsp;působil dojmem člověka, který je&nbsp;čímsi silně vzrušen a&nbsp;ovládá se&nbsp;jen s&nbsp;největším přemáháním.</span></p>
          <p class="chunk" data-nb-ref-number="10" data-nb-words="57" data-nb-chars="333"><span class="idea" data-nb-ref-number="10" id="idea10" data-nb-words="57" data-nb-chars="333">„Omluvte mne laskavě, že&nbsp;vás budím tak časně ráno, pane doktore,“ řekl. „Ale utrpěl jsem v&nbsp;noci těžký úraz. Přijel jsem ráno na&nbsp;Paddingtonské nádraží, a&nbsp;když jsem se&nbsp;vyptával, kde bych našel lékaře, zavedl mě&nbsp;jakýsi dobrý chlapík laskavě až&nbsp;k&nbsp;vám. Dal jsem vaší služebné navštívenku, ale jak vidím, nechala ji&nbsp;ležet vedle na&nbsp;stolku.“</span></p>
          <p class="chunk" data-nb-ref-number="11" data-nb-words="49" data-nb-chars="310"><span class="idea" data-nb-ref-number="11" id="idea11" data-nb-words="49" data-nb-chars="310">Vzal jsem kartičku a&nbsp;četl: „Pan Viktor Hatherley, inženýr pro obor hydraulických strojů, Victoria Street 16 A, 3. patro.“ Takové tedy bylo jméno, povolání a&nbsp;bydliště mého ranního návštěvníka. „Mrzí mne, že&nbsp;jsem vás nechal čekat,“ řekl jsem. „Zřejmě jste právě přijel a&nbsp;noční cestování bývá obvykle dost nudné.“</span></p>
          <p class="chunk" data-nb-ref-number="12" data-nb-words="43" data-nb-chars="250"><span class="idea" data-nb-ref-number="12" id="idea12" data-nb-words="43" data-nb-chars="250">„Rozhodně bych nemohl tvrdit, že&nbsp;mám za&nbsp;sebou nudnou noc,“ řekl můj návštěvník a&nbsp;rozesmál se. Smál se&nbsp;na&nbsp;celé kolo, pronikavě a&nbsp;ječivě, zakláněl se&nbsp;na&nbsp;židli a&nbsp;celý se&nbsp;smíchy otřásal. Všechen lékařský instinkt se&nbsp;ve&nbsp;mně vzbouřil proti takovému smíchu.</span></p>
          <p class="chunk" data-nb-ref-number="13" data-nb-words="16" data-nb-chars="92"><span class="idea" data-nb-ref-number="13" id="idea13" data-nb-words="16" data-nb-chars="92">„Hned toho nechte!“ vzkřikl jsem. „Vzchopte se&nbsp;přece!“ a&nbsp;nalil jsem mu&nbsp;z&nbsp;karafy trochu vody.</span></p>
          <p class="chunk" data-nb-ref-number="14" data-nb-words="38" data-nb-chars="230"><span class="idea" data-nb-ref-number="14" id="idea14" data-nb-words="38" data-nb-chars="230">Marně jsem se&nbsp;však pokoušel ho&nbsp;uklidnit. Dostal prudký hysterický záchvat, jak se&nbsp;to&nbsp;někdy stává u&nbsp;silných povah, jestliže prodělají nějakou těžkou krizi. Po&nbsp;chvíli se&nbsp;však zase ovládl a&nbsp;seděl přede mnou vyčerpán a&nbsp;zrudlý rozpaky.</span></p>
          <p class="chunk" data-nb-ref-number="15" data-nb-words="9" data-nb-chars="52"><span class="idea" data-nb-ref-number="15" id="idea15" data-nb-words="9" data-nb-chars="52">„Choval jsem se&nbsp;jak pěkný blázen,“ vypravil ze&nbsp;sebe.</span></p>
          <p class="chunk" data-nb-ref-number="16" data-nb-words="30" data-nb-chars="159"><span class="idea" data-nb-ref-number="16" id="idea16" data-nb-words="30" data-nb-chars="159">„Ale kdepak. Vypijte si&nbsp;tohle!“ Nalil jsem mu&nbsp;do&nbsp;vody trochu brandy a&nbsp;po&nbsp;chvíli se&nbsp;mu&nbsp;začala do&nbsp;bledých tváří, v&nbsp;nichž jako by&nbsp;nebyla kapka krve, vracet barva.</span></p>
          <p class="chunk" data-nb-ref-number="17" data-nb-words="31" data-nb-chars="164"><span class="idea" data-nb-ref-number="17" id="idea17" data-nb-words="31" data-nb-chars="164">„Už je&nbsp;mi&nbsp;trochu líp,“ řekl můj host. „Ale teď byste byl snad, pane doktore, tak laskav a&nbsp;ošetřil mi&nbsp;palec, či&nbsp;lépe řečeno místo, kde jsem ještě nedávno palec měl.“</span></p>
          <p class="chunk" data-nb-ref-number="18" data-nb-words="40" data-nb-chars="228"><span class="idea" data-nb-ref-number="18" id="idea18" data-nb-words="40" data-nb-chars="228">Odvinul kapesník a&nbsp;ukázal mi&nbsp;ruku. Pohled na&nbsp;ni&nbsp;otřásl i&nbsp;mými otrlými nervy. Z&nbsp;ruky trčely čtyři prsty a&nbsp;na&nbsp;místě, kde býval palec, zbyla jen strašlivá rudá houbovitá plocha. Palec byl zřejmě useknut či&nbsp;vytržen ze&nbsp;samých kořenů.</span></p>
          <p class="chunk" data-nb-ref-number="19" data-nb-words="13" data-nb-chars="86"><span class="idea" data-nb-ref-number="19" id="idea19" data-nb-words="13" data-nb-chars="86">„Pro boha živého!“ zvolal jsem. „To je&nbsp;ovšem strašlivé zranění! Muselo velmi krvácet.“</span></p>
          <p class="chunk" data-nb-ref-number="20" data-nb-words="39" data-nb-chars="234"><span class="idea" data-nb-ref-number="20" id="idea20" data-nb-words="39" data-nb-chars="234">„Ano, ztratil jsem spoustu krve. Když jsem byl zraněn, omdlel jsem a&nbsp;zřejmě jsem dlouho ležel v&nbsp;bezvědomí. Jakmile jsem se&nbsp;však probral a&nbsp;zjistil, že&nbsp;palec ještě krvácí, ovázal jsem si&nbsp;pevně kapesníkem zápěstí a&nbsp;podložil je&nbsp;klacíkem.“</span></p>
          <p class="chunk" data-nb-ref-number="21" data-nb-words="10" data-nb-chars="54"><span class="idea" data-nb-ref-number="21" id="idea21" data-nb-words="10" data-nb-chars="54">„Počínal jste si&nbsp;výtečně. Byl by&nbsp;z&nbsp;vás dobrý chirurg.“</span></p>
          <p class="chunk" data-nb-ref-number="22" data-nb-words="11" data-nb-chars="54"><span class="idea" data-nb-ref-number="22" id="idea22" data-nb-words="11" data-nb-chars="54">„Šlo přece o&nbsp;oběh kapaliny a&nbsp;ten spadá do&nbsp;mého oboru.“</span></p>
          <p class="chunk" data-nb-ref-number="23" data-nb-words="16" data-nb-chars="98"><span class="idea" data-nb-ref-number="23" id="idea23" data-nb-words="16" data-nb-chars="98">„Ta rána byla způsobena velice těžkým a&nbsp;ostrým nástrojem,“ řekl jsem, když jsem mu&nbsp;prohlížel ruku.</span></p>
          <p class="chunk" data-nb-ref-number="24" data-nb-words="8" data-nb-chars="66"><span class="idea" data-nb-ref-number="24" id="idea24" data-nb-words="8" data-nb-chars="66">„Jistě, něčím, co&nbsp;nápadně připomíná řeznickou sekyrku,“ odpověděl.</span></p>
          <p class="chunk" data-nb-ref-number="25" data-nb-words="5" data-nb-chars="33"><span class="idea" data-nb-ref-number="25" id="idea25" data-nb-words="5" data-nb-chars="33">„Šlo zřejmě o&nbsp;nešťastnou náhodu?“</span></p>
          <p class="chunk" data-nb-ref-number="26" data-nb-words="2" data-nb-chars="14"><span class="idea" data-nb-ref-number="26" id="idea26" data-nb-words="2" data-nb-chars="14">„Naprosto ne!“</span></p>
          <p class="chunk" data-nb-ref-number="27" data-nb-words="4" data-nb-chars="23"><span class="idea" data-nb-ref-number="27" id="idea27" data-nb-words="4" data-nb-chars="23">„Tedy o&nbsp;vražedný útok!“</span></p>
          <p class="chunk" data-nb-ref-number="28" data-nb-words="4" data-nb-chars="23"><span class="idea" data-nb-ref-number="28" id="idea28" data-nb-words="4" data-nb-chars="23">„A o&nbsp;pořádně vražedný.“</span></p>
          <p class="chunk" data-nb-ref-number="29" data-nb-words="3" data-nb-chars="20"><span class="idea" data-nb-ref-number="29" id="idea29" data-nb-words="3" data-nb-chars="20">„Naháníte mi&nbsp;hrůzu.“</span></p>
          <p class="chunk" data-nb-ref-number="30" data-nb-words="35" data-nb-chars="190"><span class="idea" data-nb-ref-number="30" id="idea30" data-nb-words="35" data-nb-chars="190">Pečlivě jsem mu&nbsp;vysušil ránu tampónem, ošetřil a&nbsp;nakonec jsem ji&nbsp;přikryl kouskem mulu a&nbsp;ovázal karbolovým fáčem. Pacient seděl opřen na&nbsp;židli, ani okem nemrkl a&nbsp;jen tu&nbsp;a&nbsp;tam se&nbsp;kousl do&nbsp;rtu.</span></p>
          <p class="chunk" data-nb-ref-number="31" data-nb-words="13" data-nb-chars="66"><span class="idea" data-nb-ref-number="31" id="idea31" data-nb-words="13" data-nb-chars="66">„Jak je&nbsp;vám teď?“ zeptal jsem se, když jsem byl s&nbsp;ošetřením hotov.</span></p>
          <p class="chunk" data-nb-ref-number="32" data-nb-words="20" data-nb-chars="125"><span class="idea" data-nb-ref-number="32" id="idea32" data-nb-words="20" data-nb-chars="125">„Báječně! Po&nbsp;vaší brandy a&nbsp;obvazech jsem jako znovuzrozený. Pořádně mě&nbsp;to&nbsp;zranění vyčerpalo, ale mám ještě moc co&nbsp;zařizovat.“</span></p>
          <p class="chunk" data-nb-ref-number="33" data-nb-words="12" data-nb-chars="70"><span class="idea" data-nb-ref-number="33" id="idea33" data-nb-words="12" data-nb-chars="70">„Snad byste o&nbsp;tom raději neměl mluvit. Zřejmě vás to&nbsp;velmi rozrušuje.“</span></p>
          <p class="chunk" data-nb-ref-number="34" data-nb-words="61" data-nb-chars="352"><span class="idea" data-nb-ref-number="34" id="idea34" data-nb-words="61" data-nb-chars="352">„Ne, teď mi&nbsp;to&nbsp;již nevadí. Budu muset vypovědět všechno policii, i&nbsp;když nebýt tak hmatatelného důkazu, jako je&nbsp;moje zranění, ani bych se&nbsp;jim nedivil, kdyby mé&nbsp;výpovědi nevěřili, protože je&nbsp;opravdu víc než podivná a&nbsp;jen těžko ji&nbsp;mohu dokázat. A&nbsp;i&nbsp;kdyby mi&nbsp;přece uvěřili, mohu uvést jen tak mlhavé údaje, že&nbsp;se&nbsp;stejně stěží dostane spravedlnosti zadost.“</span></p>
          <p class="chunk" data-nb-ref-number="35" data-nb-words="26" data-nb-chars="181"><span class="idea" data-nb-ref-number="35" id="idea35" data-nb-words="26" data-nb-chars="181">„Ha, ha!“ zvolal jsem, „chcete-li rozřešit podobný problém, vřele bych vám doporučoval, abyste nechodil rovnou na&nbsp;policii, ale obrátil se&nbsp;nejprve na&nbsp;mého přítele Sherlocka Holmese.“</span></p>
          <p class="chunk" data-nb-ref-number="36" data-nb-words="34" data-nb-chars="202"><span class="idea" data-nb-ref-number="36" id="idea36" data-nb-words="34" data-nb-chars="202">„Jistě, o&nbsp;tom pánovi jsem už&nbsp;slyšel,“ řekl můj návštěvník, „a byl bych velice rád, kdyby se&nbsp;záležitosti ujal, i&nbsp;když se&nbsp;policii musím samozřejmě svěřit také. Nedal byste mi&nbsp;na&nbsp;svého přítele doporučení?“</span></p>
          <p class="chunk" data-nb-ref-number="37" data-nb-words="7" data-nb-chars="41"><span class="idea" data-nb-ref-number="37" id="idea37" data-nb-words="7" data-nb-chars="41">„Udělám něco lepšího. Zavedu vás k&nbsp;němu.“</span></p>
          <p class="chunk" data-nb-ref-number="38" data-nb-words="5" data-nb-chars="32"><span class="idea" data-nb-ref-number="38" id="idea38" data-nb-words="5" data-nb-chars="32">„Byl bych vám nesmírně zavázán.“</span></p>
          <p class="chunk" data-nb-ref-number="39" data-nb-words="24" data-nb-chars="133"><span class="idea" data-nb-ref-number="39" id="idea39" data-nb-words="24" data-nb-chars="133">„Vezmeme si&nbsp;drožku a&nbsp;hned se&nbsp;za&nbsp;ním rozjedeme. Stihneme ho&nbsp;právě u&nbsp;snídaně a&nbsp;můžeme s&nbsp;ním maličkost pojíst. Co&nbsp;myslíte, vydržíte to?“</span></p>
          <p class="chunk" data-nb-ref-number="40" data-nb-words="9" data-nb-chars="60"><span class="idea" data-nb-ref-number="40" id="idea40" data-nb-words="9" data-nb-chars="60">„Ano. Nebudu mít klidu, dokud svůj příběh někomu nevypovím.“</span></p>
          <p class="chunk" data-nb-ref-number="41" data-nb-words="40" data-nb-chars="232"><span class="idea" data-nb-ref-number="41" id="idea41" data-nb-words="40" data-nb-chars="232">„Požádám tedy služebnou, aby zavolala drožku, a&nbsp;za&nbsp;chvilku jsem u&nbsp;vás.“ Vyběhl jsem nahoru, vysvětlil všechno ve&nbsp;stručnosti manželce a&nbsp;za&nbsp;pět minut jsem již seděl ve&nbsp;fiakru, který mne odvážel spolu s&nbsp;mým novým známým k&nbsp;Baker Street.</span></p>
          <p class="chunk" data-nb-ref-number="42" data-nb-words="87" data-nb-chars="539"><span class="idea" data-nb-ref-number="42" id="idea42" data-nb-words="87" data-nb-chars="539">Jak jsem očekával, přecházel Sherlock Holmes v&nbsp;županu po&nbsp;obývacím pokoji, pročítal v&nbsp;Timesech inzeráty pátrající po&nbsp;pohřešovaných osobách a&nbsp;kouřil svou ranní lulku nacpanou všemi drobty a&nbsp;zbytky ze&nbsp;včerejšího kouření, jak si&nbsp;je&nbsp;pečlivě sušil a&nbsp;shrnoval na&nbsp;hromádku na&nbsp;rohu krbové římsy. Přijal nás se&nbsp;svou poklidnou srdečností, objednal čerstvou slaninu s&nbsp;vejci a&nbsp;zasedl s&nbsp;námi k&nbsp;vydatnému jídlu. Když jsme posnídali, usadil našeho nového známého na&nbsp;divan, podložil mu&nbsp;hlavu polštářem a&nbsp;postavil mu&nbsp;na&nbsp;dosah ruky sklenici s&nbsp;brandy a&nbsp;vodou.</span></p>
          <p class="chunk" data-nb-ref-number="43" data-nb-words="42" data-nb-chars="267"><span class="idea" data-nb-ref-number="43" id="idea43" data-nb-words="42" data-nb-chars="267">„Je vidět, že&nbsp;jste neprodělal jen tak ledajakou zkušenost, pane Hatherley,“ řekl. „Lehněte si, prosím vás, a&nbsp;počínejte si&nbsp;úplně jako doma. Vypovězte nám všechno, co&nbsp;můžete, ale budete-li se&nbsp;cítit jen trochu unaven, odpočiňte si&nbsp;a&nbsp;posilněte se&nbsp;tady tím životabudičem.“</span></p>
          <p class="chunk" data-nb-ref-number="44" data-nb-words="45" data-nb-chars="260"><span class="idea" data-nb-ref-number="44" id="idea44" data-nb-words="45" data-nb-chars="260">„Děkuji vám,“ řekl můj pacient, „ale co&nbsp;mne pan doktor ošetřil, jsem zase ve&nbsp;své kůži a&nbsp;myslím, že&nbsp;vaše brandy mě&nbsp;postavila na&nbsp;nohy už&nbsp;úplně. Nechci vás však zbytečně připravovat o&nbsp;drahocenný čas, a&nbsp;proto již raději rovnou začnu se&nbsp;svými prapodivnými zážitky.“</span></p>
          <p class="chunk" data-nb-ref-number="45" data-nb-words="40" data-nb-chars="268"><span class="idea" data-nb-ref-number="45" id="idea45" data-nb-words="40" data-nb-chars="268">Holmes se&nbsp;usadil v&nbsp;rozložitém křesle s&nbsp;unaveným výrazem a&nbsp;ztěžklými víčky, která zastírala jeho dychtivou zvídavou povahu, a&nbsp;já&nbsp;se&nbsp;posadil proti němu. V&nbsp;tichosti jsme pak naslouchali prazvláštní historii, kterou před námi se&nbsp;všemi podrobnostmi rozvíjel náš návštěvník.</span></p>
          <p class="chunk" data-nb-ref-number="46" data-nb-words="84" data-nb-chars="499"><span class="idea" data-nb-ref-number="46" id="idea46" data-nb-words="84" data-nb-chars="499">„Nejprve bych vám měl říci,“ začal, „že již nemám rodiče, ženat že&nbsp;také nejsem a&nbsp;bydlím docela sám ve&nbsp;svém londýnském bytě. Povoláním jsem inženýr pro obor hydraulických strojů a&nbsp;získal jsem nemalé zkušenosti, protože jsem sedm let pracoval u&nbsp;známé greenwichské firmy Venner a&nbsp;Matheson. Před dvěma lety mi&nbsp;uplynula smluvní lhůta, a&nbsp;protože jsem asi v&nbsp;té&nbsp;době zdědil po&nbsp;smrti svého ubohého otce i&nbsp;větší peněžní částku, rozhodl jsem se, že&nbsp;se&nbsp;osamostatním, a&nbsp;najal jsem si&nbsp;kancelář na&nbsp;Victoria Street.</span></p>
          <p class="chunk" data-nb-ref-number="47" data-nb-words="85" data-nb-chars="473"><span class="idea" data-nb-ref-number="47" id="idea47" data-nb-words="85" data-nb-chars="473">První krok ve&nbsp;vlastním podnikání bývá asi pro každého těžký. Pro mne byly začátky obzvláště krušné. Za&nbsp;dva roky se&nbsp;ke&nbsp;mně jen dvakrát obrátil někdo o&nbsp;radu a&nbsp;jednou jsem dostal malou zakázku, což bylo úplně vše, co&nbsp;mi&nbsp;mé&nbsp;povolání přineslo. Na&nbsp;hotovosti mi&nbsp;zbývá již jen sedmadvacet a&nbsp;půl libry. Den co&nbsp;den jsem vyčkával od&nbsp;devíti ráno do&nbsp;čtyř odpoledne ve&nbsp;svém těsném doupěti, ale časem jsem začal ztrácet odvahu a&nbsp;pomalu jsem dospíval k&nbsp;názoru, že&nbsp;se&nbsp;snad nikdy neuplatním.</span></p>
          <p class="chunk" data-nb-ref-number="48" data-nb-words="116" data-nb-chars="680"><span class="idea" data-nb-ref-number="48" id="idea48" data-nb-words="116" data-nb-chars="680">Včera však, právě když jsem chtěl odejít z&nbsp;kanceláře, vstoupil můj úředník a&nbsp;sděloval mi, že&nbsp;na&nbsp;mne čeká jakýsi gentleman a&nbsp;chce se&nbsp;mnou obchodně mluvit. Přinesl mi&nbsp;i&nbsp;jeho navštívenku s&nbsp;vyrytým jménem ,plukovník Lysander Stark’. Vzápětí za&nbsp;ním vstoupil i&nbsp;plukovník, vyšší, neobyčejně hubený muž. V&nbsp;životě jsem snad neviděl tak vyzáblého člověka. Celý obličej jako by&nbsp;se&nbsp;mu&nbsp;zašpičatil do&nbsp;nosu a&nbsp;brady a&nbsp;kůži měl pevně napjatou na&nbsp;vystouplých kostech. Zřejmě byl však vychrtlý odjakživa, a&nbsp;ne&nbsp;až&nbsp;po&nbsp;nějaké nemoci, protože oči mu&nbsp;živě svítily, chůzi měl ráznou a&nbsp;choval se&nbsp;zcela sebejistě. Oblečen byl jednoduše, ale úpravně, a&nbsp;pokud jde o&nbsp;léta, byl bych mu&nbsp;hádal něco ke&nbsp;čtyřicítce.</span></p>
          <p class="chunk" data-nb-ref-number="49" data-nb-words="29" data-nb-chars="190"><span class="idea" data-nb-ref-number="49" id="idea49" data-nb-words="29" data-nb-chars="190">,Pan Hatherley?’ zeptal se&nbsp;s&nbsp;lehkým německým přízvukem. ,Byl jste mi&nbsp;doporučen, pane Hatherley, nejen jak člověk dokonale zběhlý ve&nbsp;svém oboru, ale i&nbsp;diskrétní a&nbsp;schopný zachovat tajemství.’</span></p>
          <p class="chunk" data-nb-ref-number="50" data-nb-words="28" data-nb-chars="163"><span class="idea" data-nb-ref-number="50" id="idea50" data-nb-words="28" data-nb-chars="163">Uklonil jsem se, velmi polichocen, jak by&nbsp;se&nbsp;ostatně po&nbsp;takovém oslovení cítil každý mladý muž. ,Smím se&nbsp;vás zeptat, kdo mi&nbsp;dal takové doporučení?’ otázal jsem se.</span></p>
          <p class="chunk" data-nb-ref-number="51" data-nb-words="26" data-nb-chars="144"><span class="idea" data-nb-ref-number="51" id="idea51" data-nb-words="26" data-nb-chars="144">,Snad bych vám to&nbsp;prozatím raději neměl říkat. Z&nbsp;téhož pramene jsem se&nbsp;dověděl, že&nbsp;nemáte rodiče ani manželku a&nbsp;že&nbsp;žijete docela sám v&nbsp;Londýně.’</span></p>
          <p class="chunk" data-nb-ref-number="52" data-nb-words="37" data-nb-chars="230"><span class="idea" data-nb-ref-number="52" id="idea52" data-nb-words="37" data-nb-chars="230">,To je&nbsp;zcela pravda,’ odpověděl jsem, ,ale jistě mi&nbsp;prominete, řeknu-li vám, že&nbsp;skutečné nechápu, co&nbsp;to&nbsp;má&nbsp;společného s&nbsp;mou odbornou kvalifikací. Domníval jsem se, že&nbsp;jste si&nbsp;se&nbsp;mnou přišel pohovořit v&nbsp;nějaké odborné záležitosti.’</span></p>
          <p class="chunk" data-nb-ref-number="53" data-nb-words="50" data-nb-chars="284"><span class="idea" data-nb-ref-number="53" id="idea53" data-nb-words="50" data-nb-chars="284">,Samozřejmě. Ale sám uvidíte, že&nbsp;co&nbsp;jsem vám říkal, mělo skutečně svůj význam. Mám pro vás odbornou zakázku, ale velice mi&nbsp;záleží na&nbsp;tom, aby byla udržena v&nbsp;tajnosti — v&nbsp;naprosté tajnosti, jak jistě chápete, a&nbsp;to&nbsp;lze očekávat mnohem spíš od&nbsp;muže, který žije sám než uprostřed rodiny.’</span></p>
          <p class="chunk" data-nb-ref-number="54" data-nb-words="14" data-nb-chars="91"><span class="idea" data-nb-ref-number="54" id="idea54" data-nb-words="14" data-nb-chars="91">,Zaváži-li se&nbsp;vám mlčením, můžete se&nbsp;naprosto spolehnout, že&nbsp;svůj slib dodržím,’ řekl jsem.</span></p>
          <p class="chunk" data-nb-ref-number="55" data-nb-words="24" data-nb-chars="127"><span class="idea" data-nb-ref-number="55" id="idea55" data-nb-words="24" data-nb-chars="127">Velmi upřeně mne při těch slovech pozoroval a&nbsp;já&nbsp;měl dojem, že&nbsp;se&nbsp;snad v&nbsp;životě na&nbsp;mne nikdo nedíval tak podezíravě a&nbsp;zkoumavě.</span></p>
          <p class="chunk" data-nb-ref-number="56" data-nb-words="5" data-nb-chars="33"><span class="idea" data-nb-ref-number="56" id="idea56" data-nb-words="5" data-nb-chars="33">,Slibujete tedy?’ řekl po&nbsp;chvíli.</span></p>
          <p class="chunk" data-nb-ref-number="57" data-nb-words="2" data-nb-chars="15"><span class="idea" data-nb-ref-number="57" id="idea57" data-nb-words="2" data-nb-chars="15">,Ano, slibuji.’</span></p>
          <p class="chunk" data-nb-ref-number="58" data-nb-words="21" data-nb-chars="115"><span class="idea" data-nb-ref-number="58" id="idea58" data-nb-words="21" data-nb-chars="115">,Naprosté a&nbsp;úplné mlčení, než se&nbsp;práce ujmete, během ni&nbsp;i&nbsp;potom? Nikdy se&nbsp;o&nbsp;ní&nbsp;nikomu nezmíníte slovem ani písmem?’</span></p>
          <p class="chunk" data-nb-ref-number="59" data-nb-words="5" data-nb-chars="27"><span class="idea" data-nb-ref-number="59" id="idea59" data-nb-words="5" data-nb-chars="27">,Dal jsem vám přece slovo.’</span></p>
          <p class="chunk" data-nb-ref-number="60" data-nb-words="16" data-nb-chars="114"><span class="idea" data-nb-ref-number="60" id="idea60" data-nb-words="16" data-nb-chars="114">,Dobrá.’ Pojednou vyskočil, přelétl rychlostí blesku pokoj a&nbsp;prudce otevřel dveře. Chodbička za&nbsp;nimi byla prázdná.</span></p>
          <p class="chunk" data-nb-ref-number="61" data-nb-words="39" data-nb-chars="241"><span class="idea" data-nb-ref-number="61" id="idea61" data-nb-words="39" data-nb-chars="241">,Všechno v&nbsp;pořádku,’ řekl a&nbsp;vrátil se. ,Dobře však vím, jak bývají úředníci zvědaví na&nbsp;záležitosti svých zaměstnavatelů. Můžeme si&nbsp;tedy v&nbsp;klidu promluvit.’ Přitáhl si&nbsp;židli těsně k&nbsp;mé&nbsp;a&nbsp;znovu se&nbsp;na&nbsp;mne zahleděl zkoumavým zamyšleným pohledem.</span></p>
          <p class="chunk" data-nb-ref-number="62" data-nb-words="39" data-nb-chars="233"><span class="idea" data-nb-ref-number="62" id="idea62" data-nb-words="39" data-nb-chars="233">Podivné a&nbsp;zároveň i&nbsp;směšné počínání vyzáblého muže mi&nbsp;už&nbsp;začínalo být odporné, a&nbsp;pocítil jsem dokonce cosi jako strach. Nechtěl jsem za&nbsp;nic na&nbsp;světě přijít o&nbsp;klienta, ale přesto jsem se&nbsp;neovládl, abych nedal najevo svou netrpělivost.</span></p>
          <p class="chunk" data-nb-ref-number="63" data-nb-words="28" data-nb-chars="150"><span class="idea" data-nb-ref-number="63" id="idea63" data-nb-words="28" data-nb-chars="150">,Prosím vás, pane, abyste přešel k&nbsp;věci,’ řekl jsem. ,Můj čas je&nbsp;vzácný.’ Bůh nechť mi&nbsp;odpustí ten dovětek, ale sám ani nevím, jak mi&nbsp;přešel přes rty.</span></p>
          <p class="chunk" data-nb-ref-number="64" data-nb-words="15" data-nb-chars="83"><span class="idea" data-nb-ref-number="64" id="idea64" data-nb-words="15" data-nb-chars="83">,Jak by&nbsp;vám vyhovovalo padesát guinejí za&nbsp;jednu noc práce?’ zeptal se&nbsp;mne můj host.</span></p>
          <p class="chunk" data-nb-ref-number="65" data-nb-words="2" data-nb-chars="18"><span class="idea" data-nb-ref-number="65" id="idea65" data-nb-words="2" data-nb-chars="18">,Opravdu výborně.’</span></p>
          <p class="chunk" data-nb-ref-number="66" data-nb-words="42" data-nb-chars="235"><span class="idea" data-nb-ref-number="66" id="idea66" data-nb-words="42" data-nb-chars="235">,Říkám za&nbsp;jednu noc, ale spíš bych měl mluvit o&nbsp;jediné hodině. Chtěl bych se&nbsp;s&nbsp;vámi prostě poradit, protože se&nbsp;nám porouchal hydraulický lis. Když nám ukážete, v&nbsp;čem je&nbsp;závada, snadno si&nbsp;ji&nbsp;opravíme sami. Co&nbsp;byste řekl takové zakázce?’</span></p>
          <p class="chunk" data-nb-ref-number="67" data-nb-words="9" data-nb-chars="51"><span class="idea" data-nb-ref-number="67" id="idea67" data-nb-words="9" data-nb-chars="51">,Práce mi&nbsp;připadá snadná a&nbsp;odměna více než štědrá.’</span></p>
          <p class="chunk" data-nb-ref-number="68" data-nb-words="13" data-nb-chars="78"><span class="idea" data-nb-ref-number="68" id="idea68" data-nb-words="13" data-nb-chars="78">,Přesně tak. Rádi bychom, abyste za&nbsp;námi přijel dnes v&nbsp;noci posledním vlakem.’</span></p>
          <p class="chunk" data-nb-ref-number="69" data-nb-words="2" data-nb-chars="10"><span class="idea" data-nb-ref-number="69" id="idea69" data-nb-words="2" data-nb-chars="10">,Ale kam?’</span></p>
          <p class="chunk" data-nb-ref-number="70" data-nb-words="30" data-nb-chars="177"><span class="idea" data-nb-ref-number="70" id="idea70" data-nb-words="30" data-nb-chars="177">,Do Eyfordu v&nbsp;Berkském hrabství. Je&nbsp;to&nbsp;malá vesnička na&nbsp;pomezí Oxfordského hrabství, asi na&nbsp;sedm mil od&nbsp;Readingu. Dostanete se&nbsp;tam vlakem z&nbsp;Paddingtonu asi ve&nbsp;čtvrt na&nbsp;dvanáct.´</span></p>
          <p class="chunk" data-nb-ref-number="71" data-nb-words="1" data-nb-chars="10"><span class="idea" data-nb-ref-number="71" id="idea71" data-nb-words="1" data-nb-chars="10">,Výborně.’</span></p>
          <p class="chunk" data-nb-ref-number="72" data-nb-words="4" data-nb-chars="30"><span class="idea" data-nb-ref-number="72" id="idea72" data-nb-words="4" data-nb-chars="30">,Přijedu vám naproti kočárem.’</span></p>
          <p class="chunk" data-nb-ref-number="73" data-nb-words="4" data-nb-chars="26"><span class="idea" data-nb-ref-number="73" id="idea73" data-nb-words="4" data-nb-chars="26">,Pojedeme tedy ještě dál?’</span></p>
          <p class="chunk" data-nb-ref-number="74" data-nb-words="14" data-nb-chars="97"><span class="idea" data-nb-ref-number="74" id="idea74" data-nb-words="14" data-nb-chars="97">,Ano, naše malá usedlost je&nbsp;skutečně uprostřed venkova. Dobrých sedm mil od&nbsp;eyfordského nádraží.’</span></p>
          <p class="chunk" data-nb-ref-number="75" data-nb-words="21" data-nb-chars="109"><span class="idea" data-nb-ref-number="75" id="idea75" data-nb-words="21" data-nb-chars="109">,Pak se&nbsp;tam dostaneme sotva před půlnocí. A&nbsp;zpátky už&nbsp;asi nic nepojede. Musel bych se&nbsp;u&nbsp;vás zdržet přes noc.’</span></p>
          <p class="chunk" data-nb-ref-number="76" data-nb-words="5" data-nb-chars="32"><span class="idea" data-nb-ref-number="76" id="idea76" data-nb-words="5" data-nb-chars="32">,Však vás snadno někam uložíme.’</span></p>
          <p class="chunk" data-nb-ref-number="77" data-nb-words="13" data-nb-chars="84"><span class="idea" data-nb-ref-number="77" id="idea77" data-nb-words="13" data-nb-chars="84">,Není to&nbsp;ovšem příliš praktické. Neměl bych raději přijet v&nbsp;nějakou vhodnější dobu?’</span></p>
          <p class="chunk" data-nb-ref-number="78" data-nb-words="48" data-nb-chars="326"><span class="idea" data-nb-ref-number="78" id="idea78" data-nb-words="48" data-nb-chars="326">,Podle našeho soudu bude nejlepší, když přijedete pozdě v&nbsp;noci. Veškerá nepohodlí vám přece vynahrazujeme honorářem; platíme vám, úplně mladému a&nbsp;neznámému muži, tolik, že&nbsp;bychom si&nbsp;za&nbsp;to&nbsp;jistě obstarali mínění nejproslulejších odborníků ve&nbsp;vašem povolání. Jestli nemáte ovšem o&nbsp;práci zájem, klidně ji&nbsp;ještě můžete odmítnout.’</span></p>
          <p class="chunk" data-nb-ref-number="79" data-nb-words="35" data-nb-chars="212"><span class="idea" data-nb-ref-number="79" id="idea79" data-nb-words="35" data-nb-chars="212">Pomyslel jsem na&nbsp;padesát guinejí a&nbsp;na&nbsp;to, jak by&nbsp;mi&nbsp;právě přišly vhod. ,Není třeba,´ řekl jsem, ,ochotně se&nbsp;přizpůsobím všem vašim požadavkům. Rád bych však získal přesnější představu, co&nbsp;vlastně ode mne chcete.’</span></p>
          <p class="chunk" data-nb-ref-number="80" data-nb-words="34" data-nb-chars="231"><span class="idea" data-nb-ref-number="80" id="idea80" data-nb-words="34" data-nb-chars="231">,Samozřejmě. Naprosto chápu, že&nbsp;slib mlčení, který jsme na&nbsp;vás požadovali, probudil vaši zvědavost. A&nbsp;nechci vás vůbec k&nbsp;ničemu nutit, dokud vám všechno do&nbsp;nejmenších podrobností nevysvětlím. Nemůže nás tu&nbsp;doufám nikdo poslouchat?´</span></p>
          <p class="chunk" data-nb-ref-number="81" data-nb-words="2" data-nb-chars="12"><span class="idea" data-nb-ref-number="81" id="idea81" data-nb-words="2" data-nb-chars="12">,Určitě ne.’</span></p>
          <p class="chunk" data-nb-ref-number="82" data-nb-words="27" data-nb-chars="148"><span class="idea" data-nb-ref-number="82" id="idea82" data-nb-words="27" data-nb-chars="148">,Věc se&nbsp;má&nbsp;tedy takto. Jak asi víte, existuje velice cenný nerost, který se&nbsp;jmenuje valchářská hlinka a&nbsp;v&nbsp;Anglii se&nbsp;nalézá jen asi na&nbsp;dvou místech?´</span></p>
          <p class="chunk" data-nb-ref-number="83" data-nb-words="4" data-nb-chars="20"><span class="idea" data-nb-ref-number="83" id="idea83" data-nb-words="4" data-nb-chars="20">,Slyšel jsem o&nbsp;tom.’</span></p>
          <p class="chunk" data-nb-ref-number="84" data-nb-words="233" data-nb-chars="1379"><span class="idea" data-nb-ref-number="84" id="idea84" data-nb-words="233" data-nb-chars="1379">,Koupil jsem nedávno menší usedlost, opravdu nic velkého, asi na&nbsp;deset mil od&nbsp;Readingu. A&nbsp;měl jsem to&nbsp;štěstí, že&nbsp;jsem na&nbsp;jednom svém poli náhodou objevil nános valchářské hlinky. Když jsem ho&nbsp;však prozkoumal blíž, zjistil jsem, že&nbsp;jde o&nbsp;poměrně slabou vrstvu, která spojuje dvě mnohem větší naleziště po&nbsp;pravé i&nbsp;levé straně, ale obě leží na&nbsp;pozemcích mých sousedů. Ti&nbsp;dobří lidé ovšem ani netuší, že&nbsp;mají na&nbsp;svých pozemcích poklad cenný jak zlatý důl. Rád bych si&nbsp;od&nbsp;nich půdu přirozeně odkoupil, dokud nepřijdou na&nbsp;to, jakou má&nbsp;opravdu hodnotu, ale chybí mi&nbsp;bohužel kapitál. Zasvětil jsem proto do&nbsp;svého tajemství několik přátel a&nbsp;ti&nbsp;mi&nbsp;poradili, abychom tiše a&nbsp;potají zpracovávali vlastní malý nános a&nbsp;získali tak peníze na&nbsp;zakoupení sousedních polí. Nějaký čas už&nbsp;to&nbsp;tak provozujeme a&nbsp;k&nbsp;usnadnění práce jsme si&nbsp;dali instalovat hydraulický lis. Jak jsem vám již však vysvětlil, lis se&nbsp;nám nedávno porouchal a&nbsp;chtěli bychom se&nbsp;s&nbsp;vámi o&nbsp;závadě poradit. Střežíme ovšem svoje tajemství jak oko v&nbsp;hlavě, a&nbsp;kdyby se&nbsp;najednou prozradilo, že&nbsp;k&nbsp;nám chodí odborníci na&nbsp;hydraulické stroje, sousedé by&nbsp;se&nbsp;jistě začali dohadovat proč, a&nbsp;jak by&nbsp;jednou všechno vyšlo najevo, můžeme se&nbsp;s&nbsp;nadějí na&nbsp;zakoupení pozemků a&nbsp;uskutečnění svých plánů navždy rozloučit. Proto jsem od&nbsp;vás také vyžadoval slib, že&nbsp;nikomu svou dnešní cestu do&nbsp;Eyfordu neprozradíte. Vysvětlil jsem vám to&nbsp;doufám dost jasně?’</span></p>
          <p class="chunk" data-nb-ref-number="85" data-nb-words="33" data-nb-chars="205"><span class="idea" data-nb-ref-number="85" id="idea85" data-nb-words="33" data-nb-chars="205">,Rozumím vám velmi dobře,´ odpověděl jsem. ,Jen jedno mi&nbsp;nejde na&nbsp;rozum, proč užíváte k&nbsp;těžbě valchářské hlinky hydraulického lisu, když se&nbsp;dá, pokud vím, docela dobře získávat i&nbsp;ve&nbsp;formě drobného štěrku?’</span></p>
          <p class="chunk" data-nb-ref-number="86" data-nb-words="58" data-nb-chars="322"><span class="idea" data-nb-ref-number="86" id="idea86" data-nb-words="58" data-nb-chars="322">,Máme už&nbsp;prostě vlastní metody,´ odbyl mne můj host. ,Stlačujeme hlinku do&nbsp;cihel, aby se&nbsp;při odvozu neprozradilo, oč&nbsp;vlastně jde. Ale to&nbsp;je&nbsp;už&nbsp;pouhý detail. Svěřil jsem se&nbsp;vám teď se&nbsp;vším, pane Hatherley, a&nbsp;prokázal jsem vám svou plnou důvěru.´ Ještě to&nbsp;ani nedořekl a&nbsp;již vstával. ,Budu vás tedy čekat v&nbsp;Eyfordu v&nbsp;11.15.’</span></p>
          <p class="chunk" data-nb-ref-number="87" data-nb-words="2" data-nb-chars="17"><span class="idea" data-nb-ref-number="87" id="idea87" data-nb-words="2" data-nb-chars="17">,Určitě přijedu.’</span></p>
          <p class="chunk" data-nb-ref-number="88" data-nb-words="133" data-nb-chars="831"><span class="idea" data-nb-ref-number="88" id="idea88" data-nb-words="133" data-nb-chars="831">Jistě si&nbsp;dovedete oba představit, že&nbsp;když jsem později vše v&nbsp;klidu uvážil, sám jsem nad tak nečekanou zakázkou, která mi&nbsp;najednou byla svěřena, přímo žasl. Na&nbsp;jedné straně jsem ji&nbsp;samozřejmě jen vítal, protože honorář převyšoval přinejmenším desetinásobně částku, již bych si&nbsp;za&nbsp;podobnou službu stanovil sám, a&nbsp;bylo dost možné, že&nbsp;mi&nbsp;jedna objednávka přinese další. Na&nbsp;druhé straně na&nbsp;mne však vzezření i&nbsp;chování mého klienta zapůsobilo krajně nepříznivě a&nbsp;ani jeho vysvětlení o&nbsp;nálezu valchářské hlinky mi&nbsp;nedokázalo dostatečně objasnit, proč je&nbsp;tak nutné, abych se&nbsp;k&nbsp;němu vydával v&nbsp;noci, a&nbsp;proč se&nbsp;tolik obává, abych své poslání někomu neprozradil. Nakonec jsem však všechny pochybnosti pustil z&nbsp;hlavy, vydatně povečeřel, rozjel se&nbsp;na&nbsp;Paddingtonské nádraží a&nbsp;do&nbsp;slova i&nbsp;písmene poslušen příkazů jsem si&nbsp;tajemství nechal pro sebe.</span></p>
          <p class="chunk" data-nb-ref-number="89" data-nb-words="110" data-nb-chars="629"><span class="idea" data-nb-ref-number="89" id="idea89" data-nb-words="110" data-nb-chars="629">V&nbsp;Readingu jsem nejenže musel přestoupit na&nbsp;jiný vlak, ale i&nbsp;přejít na&nbsp;jiné nádraží. I&nbsp;tak jsem však stihl poslední spojem do&nbsp;Eyfordu a&nbsp;po&nbsp;jedenácté hodině dorazil na&nbsp;slabě osvětlené nádražíčko. Vystupoval jsem docela sám a&nbsp;i&nbsp;na&nbsp;nástupišti nebylo živé duše, jen opodál klimbal vrátný se&nbsp;svítilnou v&nbsp;ruce. Když jsem však prošel brankou nádražních vrat, čekal již na&nbsp;mne můj ranní společník ve&nbsp;stínu na&nbsp;protější straně ulice. Beze slova mě&nbsp;popadl za&nbsp;paži a&nbsp;spěšně mne vedl ke&nbsp;kočáru, který tu&nbsp;stál s&nbsp;otevřenými dvířky. Zatáhl po&nbsp;obou stranách okna, zaťukal na&nbsp;dřevěnou přepážku a&nbsp;už&nbsp;jsme se&nbsp;řítili pryč, jak rychle jen kůň stačil.“</span></p>
          <p class="chunk" data-nb-ref-number="90" data-nb-words="7" data-nb-chars="37"><span class="idea" data-nb-ref-number="90" id="idea90" data-nb-words="7" data-nb-chars="37">„Jeden kůň?“ vpadl mu&nbsp;do&nbsp;řeči Holmes.</span></p>
          <p class="chunk" data-nb-ref-number="91" data-nb-words="3" data-nb-chars="17"><span class="idea" data-nb-ref-number="91" id="idea91" data-nb-words="3" data-nb-chars="17">„Ano, jen jeden.“</span></p>
          <p class="chunk" data-nb-ref-number="92" data-nb-words="6" data-nb-chars="33"><span class="idea" data-nb-ref-number="92" id="idea92" data-nb-words="6" data-nb-chars="33">„Všiml jste si, jakou měl barvu?“</span></p>
          <p class="chunk" data-nb-ref-number="93" data-nb-words="16" data-nb-chars="95"><span class="idea" data-nb-ref-number="93" id="idea93" data-nb-words="16" data-nb-chars="95">„Ano, zahlédl jsem ho&nbsp;ve&nbsp;světle boční svítilny, když jsem nastupoval do&nbsp;kočáru. Byl to&nbsp;hnědák.“</span></p>
          <p class="chunk" data-nb-ref-number="94" data-nb-words="4" data-nb-chars="31"><span class="idea" data-nb-ref-number="94" id="idea94" data-nb-words="4" data-nb-chars="31">„Vypadal unaveně nebo čerstvě?“</span></p>
          <p class="chunk" data-nb-ref-number="95" data-nb-words="6" data-nb-chars="34"><span class="idea" data-nb-ref-number="95" id="idea95" data-nb-words="6" data-nb-chars="34">„Docela čerstvě a&nbsp;pěkně se&nbsp;leskl.“</span></p>
          <p class="chunk" data-nb-ref-number="96" data-nb-words="17" data-nb-chars="116"><span class="idea" data-nb-ref-number="96" id="idea96" data-nb-words="17" data-nb-chars="116">„Děkuji vám. Promiňte, že&nbsp;jsem vás přerušil. A&nbsp;nyní, prosím vás, pokračujte ve&nbsp;svém neobyčejně zajímavém vyprávění.“</span></p>
          <p class="chunk" data-nb-ref-number="97" data-nb-words="208" data-nb-chars="1228"><span class="idea" data-nb-ref-number="97" id="idea97" data-nb-words="208" data-nb-chars="1228">„Rozjeli jsme se&nbsp;tedy a&nbsp;ujížděli nejméně hodinu. Plukovník Lysander Stark mi&nbsp;dopoledne tvrdil, že&nbsp;je&nbsp;k&nbsp;nim jenom sedm mil, ale podle toho, jak rychle jsme jeli a&nbsp;jak dlouho nám to&nbsp;trvalo, bych to&nbsp;odhadoval spíše na&nbsp;dvanáct. Plukovník vedle mne seděl celou tu&nbsp;dobu mlčky, ale když jsem se&nbsp;po&nbsp;něm několikrát pokradmu podíval, všiml jsem si, že&nbsp;si&nbsp;mne upřeně prohlíží. Silnice nemají v&nbsp;tom kraji asi zvlášť dobré, protože to&nbsp;s&nbsp;námi strašně kodrcalo a&nbsp;nadskakovalo. Pokoušel jsem se&nbsp;vyhlédnout z&nbsp;okna a&nbsp;trochu se&nbsp;podívat po&nbsp;krajině, ale okna byla z&nbsp;matného skla a&nbsp;vůbec nic jsem neviděl, jen tu&nbsp;a&nbsp;tam nejasný záblesk, jak nás míjela jakási světla. Tu&nbsp;a&nbsp;tam jsem utrousil nějakou poznámku, abych trochu přerušil jednotvárnost naší cesty, ale plukovník mi&nbsp;odpovídal jen jednoslabičně a&nbsp;rozhovor brzy uvázl. Konečně jsme sjeli z&nbsp;kodrcavé silnice na&nbsp;hladký štěrk zahradní cesty a&nbsp;kočár zastavil. Plukovník Lysander Stark seskočil na&nbsp;zem, a&nbsp;sotva jsem sestoupil za&nbsp;ním, vtáhl mne rychle do&nbsp;otevřené chodby. Vystoupili jsme vlastně z&nbsp;kočáru přímo do&nbsp;haly, takže jsem průčelí domu ani nezahlédl. Jakmile jsem přestoupil přes práh, dveře se&nbsp;za&nbsp;námi s&nbsp;těžkým bouchnutím zavřely a&nbsp;jen nejasně jsem zaslechl rachot kol, jak kočár ujížděl pryč.</span></p>
          <p class="chunk" data-nb-ref-number="98" data-nb-words="154" data-nb-chars="825"><span class="idea" data-nb-ref-number="98" id="idea98" data-nb-words="154" data-nb-chars="825">V&nbsp;domě byla tma jako v&nbsp;ranci a&nbsp;plukovník tápavě přecházel po&nbsp;hale, hledal zápalky a&nbsp;něco si&nbsp;tiše mumlal. Pojednou se&nbsp;na&nbsp;druhém konci chodby otevřely dveře a&nbsp;zazářil k&nbsp;nám dlouhý zlatý kužel světla. Šířil se&nbsp;a&nbsp;šířil a&nbsp;vtom se&nbsp;objevila jakási žena se&nbsp;svítilnou v&nbsp;ruce. Držela světlo nad hlavou, nakláněla obličej kupředu a&nbsp;zvědavě si&nbsp;nás prohlížela. I&nbsp;v&nbsp;té&nbsp;tmě jsem viděl, že&nbsp;je&nbsp;velmi hezká, a&nbsp;z&nbsp;lesku, jímž se&nbsp;jí&nbsp;na&nbsp;tmavých šatech odráželo světlo, jsem poznal, že&nbsp;jsou z&nbsp;přepychové látky. Promluvila pár slov jakousi cizí řečí a&nbsp;z&nbsp;jejího tónu se&nbsp;mi&nbsp;zdálo, že&nbsp;se&nbsp;na&nbsp;něco ptá. Můj společník jí&nbsp;drsně a&nbsp;krátce odpověděl a&nbsp;tu&nbsp;sebou trhla tak prudce, že&nbsp;jí&nbsp;lampa div nevypadla z&nbsp;ruky. Plukovník Lysander Stark k&nbsp;ní&nbsp;pak přistoupil a&nbsp;cosi jí&nbsp;pošeptal, vstrčil ji&nbsp;zase do&nbsp;místnosti, odkud přišla, a&nbsp;zamířil se&nbsp;svítilnou v&nbsp;ruce ke&nbsp;mně.</span></p>
          <p class="chunk" data-nb-ref-number="99" data-nb-words="53" data-nb-chars="327"><span class="idea" data-nb-ref-number="99" id="idea99" data-nb-words="53" data-nb-chars="327">,Budete snad tak laskav a&nbsp;posečkáte chvilku v&nbsp;tomto pokoji,´ řekl mi&nbsp;a&nbsp;doširoka přede mnou otevřel další dveře. Vedly do&nbsp;tichého, prostě zařízeného pokojíka, který měl uprostřed kulatý stůl a&nbsp;na&nbsp;něm rozházeno několik knih. Plukovník Stark postavil svítilnu na&nbsp;pianino u&nbsp;dveří. ,Nenechám vás dlouho čekat,’ řekl a&nbsp;zmizel ve&nbsp;tmě.</span></p>
          <p class="chunk" data-nb-ref-number="100" data-nb-words="184" data-nb-chars="1053"><span class="idea" data-nb-ref-number="100" id="idea100" data-nb-words="184" data-nb-chars="1053">Pohlédl jsem na&nbsp;knihy rozložené na&nbsp;stole, a&nbsp;třebaže vůbec neumím německy, poznal jsem, že&nbsp;dvě z&nbsp;nich jsou jakási vědecká pojednání a&nbsp;ostatní svazky poezie. Potom jsem přešel k&nbsp;oknu, jestli snad nezahlédnu alespoň něco ze&nbsp;zdejší krajiny, ale okno bylo zabedněné dubovou okenicí s&nbsp;těžkým mřížovím. Dům byl kromobyčejně tichý. Kdesi na&nbsp;chodbě hlasitě tikaly starobylé hodiny, ale jinak tu&nbsp;vládlo ticho jak v&nbsp;hrobě. Začal na&nbsp;mne doléhat jakýsi neurčitý pocit strachu. Kdo jsou vlastně ti&nbsp;Němci a&nbsp;co&nbsp;tu&nbsp;dělají, proč žijí v&nbsp;tak podivném odlehlém domě? A&nbsp;kde se&nbsp;vůbec ten dům nalézá? Věděl jsem jenom, že&nbsp;asi na&nbsp;deset mil od&nbsp;Eyfordu, ale neměl jsem ani tušení, zda směrem na&nbsp;sever, jih, východ či&nbsp;západ. V&nbsp;okruhu těch deseti mil leží ovšem Reading a&nbsp;dost možná i&nbsp;jiná větší městečka, takže dům nemusí stát na&nbsp;tak docela opuštěném místě. Avšak to&nbsp;naprosté ticho mne utvrzovalo, že&nbsp;jsme určitě někde na&nbsp;samotě. Přecházel jsem sem a&nbsp;tam po&nbsp;pokoji, tiše si&nbsp;pohvizdoval, abych si&nbsp;dodal odvahy, a&nbsp;říkal jsem si, že&nbsp;si&nbsp;za&nbsp;tuhle noc padesát guinejí rozhodně zasloužím.</span></p>
          <p class="chunk" data-nb-ref-number="101" data-nb-words="87" data-nb-chars="508"><span class="idea" data-nb-ref-number="101" id="idea101" data-nb-words="87" data-nb-chars="508">Náhle se&nbsp;dveře mého pokoje pomalu otevřely, bez sebemenšího šramotu, který by&nbsp;trochu narušil úplné ticho v&nbsp;domě. Stála v&nbsp;nich ona neznámá žena, za&nbsp;zády se&nbsp;jí&nbsp;černala temnota haly a&nbsp;vzrušený překrásný obličej jí&nbsp;ozařovalo žluté světlo lampy. Ihned jsem poznal, že&nbsp;je&nbsp;k&nbsp;smrti vyděšená, a&nbsp;z&nbsp;výrazu její tváře se&nbsp;mi&nbsp;až&nbsp;srdce sevřelo strachem. Pozvedla třesoucí se&nbsp;prst na&nbsp;znamení, abych byl zticha, ustavičně se&nbsp;jak vyplašený kůň ohlížela do&nbsp;tmy za&nbsp;sebou a&nbsp;šeptem na&nbsp;mne lámanou angličtinou vyhrkla několik slov.</span></p>
          <p class="chunk" data-nb-ref-number="102" data-nb-words="31" data-nb-chars="164"><span class="idea" data-nb-ref-number="102" id="idea102" data-nb-words="31" data-nb-chars="164">,Vy by&nbsp;měl utéct,’ řekla a&nbsp;mně se&nbsp;zdálo, že&nbsp;se&nbsp;vší silou ovládá, aby to&nbsp;vyslovila alespoň trochu klidně. ,Měl by&nbsp;utéct. Určitě by&nbsp;tu&nbsp;neměl zůstávat. To&nbsp;není dobré.’</span></p>
          <p class="chunk" data-nb-ref-number="103" data-nb-words="21" data-nb-chars="137"><span class="idea" data-nb-ref-number="103" id="idea103" data-nb-words="21" data-nb-chars="137">,Ale madam,’ namítl jsem, ,ještě jsem přece nesplnil úkol, kvůli kterému jsem přijel. Nemohu odjet, dokud se&nbsp;alespoň nepodívám na&nbsp;stroj.’</span></p>
          <p class="chunk" data-nb-ref-number="104" data-nb-words="40" data-nb-chars="254"><span class="idea" data-nb-ref-number="104" id="idea104" data-nb-words="40" data-nb-chars="254">,Vám neprospívá tu&nbsp;čekat,’ pokračovala. ,Můžete projít tady dveřmi, nikdo nebrání.’ Když však viděla, že&nbsp;se&nbsp;jen usmívám a&nbsp;vrtím hlavou, odhodila všechno své sebeovládání a&nbsp;lomíc rukama vrhla se&nbsp;ke&nbsp;mně. ,Pro lásku boží!’ šeptala, ,utečte, než bude pozdě!’</span></p>
          <p class="chunk" data-nb-ref-number="105" data-nb-words="132" data-nb-chars="778"><span class="idea" data-nb-ref-number="105" id="idea105" data-nb-words="132" data-nb-chars="778">Jsem však poněkud tvrdohlavý, a&nbsp;když se&nbsp;mi&nbsp;postaví do&nbsp;cesty překážka, mám tím spíš chuť se&nbsp;s&nbsp;ní&nbsp;vypořádat. Pomyslel jsem na&nbsp;odměnu padesáti guinejí, na&nbsp;únavnou cestu a&nbsp;na&nbsp;nepříjemnou noc, která mě&nbsp;zřejmě čeká. To&nbsp;všechno že&nbsp;bych měl podstupovat jen tak pro nic za&nbsp;nic? Proč bych měl utíkat, dokud nesplním zakázku a&nbsp;nedostanu odměnu, na&nbsp;kterou mám právo? Co&nbsp;konečně vím, ta&nbsp;žena může trpět nějakou utkvělou představou. A&nbsp;tak jsem znovu jen rozhodně zavrtěl hlavou, i&nbsp;když mnou její jednání otřáslo mnohem víc, než jsem byl ochoten přiznat, a&nbsp;prohlásil jsem, že&nbsp;zůstanu. Chtěla mne znovu zapřísahat, ale vtom někde za&nbsp;námi bouchly dveře a&nbsp;na&nbsp;schodech se&nbsp;ozvaly kroky. Žena chviličku poslouchala, potom zoufale rozhodila rukama a&nbsp;zmizela stejně náhle a&nbsp;nehlučně, jako se&nbsp;objevila.</span></p>
          <p class="chunk" data-nb-ref-number="106" data-nb-words="27" data-nb-chars="166"><span class="idea" data-nb-ref-number="106" id="idea106" data-nb-words="27" data-nb-chars="166">Do&nbsp;pokoje teď vstoupil plukovník Lysander Stark a&nbsp;malý tlustý mužíček s&nbsp;hustým vousem, který mu&nbsp;vyrůstal ze&nbsp;záhybů dvojité brady. Byl mi&nbsp;představen jako pan Ferguson.</span></p>
          <p class="chunk" data-nb-ref-number="107" data-nb-words="24" data-nb-chars="141"><span class="idea" data-nb-ref-number="107" id="idea107" data-nb-words="24" data-nb-chars="141">,To je&nbsp;můj tajemník a&nbsp;správce,’ řekl plukovník. ,Ale mimochodem, měl jsem pocit, že&nbsp;jsem za&nbsp;sebou zavřel. Doufám, že&nbsp;vám sem příliš netáhlo.“</span></p>
          <p class="chunk" data-nb-ref-number="108" data-nb-words="14" data-nb-chars="82"><span class="idea" data-nb-ref-number="108" id="idea108" data-nb-words="14" data-nb-chars="82">,Naopak,’ řekl jsem. ,Otevřel jsem si&nbsp;sám, protože mi&nbsp;bylo v&nbsp;pokoji trochu dusno.’</span></p>
          <p class="chunk" data-nb-ref-number="109" data-nb-words="26" data-nb-chars="155"><span class="idea" data-nb-ref-number="109" id="idea109" data-nb-words="26" data-nb-chars="155">Podíval se&nbsp;na&nbsp;mne dost podezíravě, jako ostatně ne&nbsp;poprvé. ,Snad bychom se&nbsp;měli raději pustit do&nbsp;práce,’ řekl. ,Zavedeme vás s&nbsp;panem Fergusonem ke&nbsp;stroji.’</span></p>
          <p class="chunk" data-nb-ref-number="110" data-nb-words="7" data-nb-chars="35"><span class="idea" data-nb-ref-number="110" id="idea110" data-nb-words="7" data-nb-chars="35">,Pak bych si&nbsp;měl vzít asi klobouk.’</span></p>
          <p class="chunk" data-nb-ref-number="111" data-nb-words="6" data-nb-chars="30"><span class="idea" data-nb-ref-number="111" id="idea111" data-nb-words="6" data-nb-chars="30">,Ale kdepak, máme lis v&nbsp;domě.’</span></p>
          <p class="chunk" data-nb-ref-number="112" data-nb-words="5" data-nb-chars="39"><span class="idea" data-nb-ref-number="112" id="idea112" data-nb-words="5" data-nb-chars="39">,Copak těžíte valchářskou hlinku doma?’</span></p>
          <p class="chunk" data-nb-ref-number="113" data-nb-words="25" data-nb-chars="131"><span class="idea" data-nb-ref-number="113" id="idea113" data-nb-words="25" data-nb-chars="131">,Samozřejmě že&nbsp;ne. Jen ji&nbsp;tu&nbsp;lisujeme. Ale o&nbsp;to&nbsp;se&nbsp;nestarejte! Chceme na&nbsp;vás jen, abyste stroj prohlédl a&nbsp;řekl nám, kde má&nbsp;závadu.’</span></p>
          <p class="chunk" data-nb-ref-number="114" data-nb-words="105" data-nb-chars="654"><span class="idea" data-nb-ref-number="114" id="idea114" data-nb-words="105" data-nb-chars="654">Vyšli jsme společně po&nbsp;schodech, nejprve plukovník a&nbsp;za&nbsp;ním tlustý správce a&nbsp;já. Starý dům připomínal bludiště, sestával ze&nbsp;samých chodeb, předsíněk, úzkých točitých schodišť a&nbsp;nízkých dvířek s&nbsp;prahy, které sešlapaly mnohé generace. V&nbsp;prvním poschodí nebyly žádné koberce a&nbsp;ani stopy po&nbsp;nábytku, ze&nbsp;stěn odprýskávala malba a&nbsp;v&nbsp;zelených nezdravých skvrnách na&nbsp;nich vyrážela plíseň. Snažil jsem se&nbsp;tvářit co&nbsp;nejsamozřejměji, ale třebaže jsem varování neznámé ženy neuposlechl, také jsem na&nbsp;ně&nbsp;nezapomněl a&nbsp;nespouštěl jsem své společníky z&nbsp;očí. Ferguson byl zřejmě mrzout a&nbsp;moc toho nenamluvil, ale z&nbsp;toho mála, co&nbsp;řekl, jsem aspoň poznal, že&nbsp;je&nbsp;můj krajan.</span></p>
          <p class="chunk" data-nb-ref-number="115" data-nb-words="39" data-nb-chars="238"><span class="idea" data-nb-ref-number="115" id="idea115" data-nb-words="39" data-nb-chars="238">Plukovník Lysander Stark stanul konečně u&nbsp;nízkých dvířek a&nbsp;odemkl je. Otvíraly se&nbsp;do&nbsp;čtvercové komůrky, tak malé, že&nbsp;všichni tři bychom se&nbsp;tam byli najednou asi nevešli. Ferguson zůstal venku a&nbsp;plukovník mne vybídl, abych za&nbsp;ním vstoupil.</span></p>
          <p class="chunk" data-nb-ref-number="116" data-nb-words="80" data-nb-chars="474"><span class="idea" data-nb-ref-number="116" id="idea116" data-nb-words="80" data-nb-chars="474">,Jsme teď vlastně v&nbsp;hydraulickém lisu,´ řekl, ,a nebylo by&nbsp;zrovna nejpříjemnější, kdyby ho&nbsp;najednou někdo spustil. Strop této komory je&nbsp;ve&nbsp;skutečnosti spodek pístu, který dopadá vahou mnoha tun na&nbsp;tuto kovovou podlahu. Venku je&nbsp;několik bočných sloupců s&nbsp;vodou, které přejímají sílu, přenášejí ji&nbsp;a&nbsp;násobí, ale to&nbsp;sám už&nbsp;dobře znáte. Stroj se&nbsp;spouští docela snadno, ale jde trochu ztuha a&nbsp;nemá už&nbsp;tolik síly. Snad byste si&nbsp;jej laskavě prohlédl a&nbsp;ukázal nám, jak jej spravit.’</span></p>
          <p class="chunk" data-nb-ref-number="117" data-nb-words="203" data-nb-chars="1252"><span class="idea" data-nb-ref-number="117" id="idea117" data-nb-words="203" data-nb-chars="1252">Vzal jsem si&nbsp;od&nbsp;něj svítilnu a&nbsp;podrobně celý stroj prozkoumal. Byl skutečně obrovský a&nbsp;jisté dokázal vyvinout nesmírný tlak. Když jsem však vyšel ven a&nbsp;stlačil páky, jimiž byl ovládán, ihned jsem podle nepatrného sykotu shledal, že&nbsp;zřejmě někde uchází a&nbsp;voda proudí i&nbsp;do&nbsp;jednoho postranního válce. Bližším ohledáním jsem zjistil, že&nbsp;se&nbsp;kroužek těsnící vrchol hnací tyče nepatrně poškodil, takže nekryje úplně ložisko a&nbsp;tím zřejmě také dochází ke&nbsp;ztrátě tlaku. Předvedl jsem to&nbsp;vše svým společníkům, kteří mě&nbsp;velmi pozorně poslouchali a&nbsp;položili mi&nbsp;několik praktických otázek, jak mají postupovat při opravě. Když jsem jim všechno vysvětlil, vrátil jsem se&nbsp;do&nbsp;hlavni komory stroje, protože mi&nbsp;zvědavost nedala, abych si&nbsp;ji&nbsp;pořádně neprohlédl. Jen jsem lis viděl, bylo mi&nbsp;jasné, že&nbsp;historka o&nbsp;valchářské hlince je&nbsp;holý výmysl, protože nikdo by&nbsp;si&nbsp;určitě nepořídil tak silný stroj na&nbsp;tak neúměrně snadnou práci. Stěny tu&nbsp;byly dřevěné, ale podlaha sestávala z&nbsp;jediné desky, a&nbsp;když jsem si&nbsp;ji&nbsp;prohlédl podrobněji, seznal jsem, že&nbsp;je&nbsp;pokryta vrstvou jakési kovové usazeniny. Sklonil jsem se&nbsp;a&nbsp;začal ji&nbsp;seškrabávat, abych si&nbsp;zjistil, co&nbsp;je&nbsp;to&nbsp;přesně za&nbsp;kov, ale vtom jsem zaslechl tlumený německý výkřik a&nbsp;spatřil nad sebou mrtvolně bledý plukovníkův obličej.</span></p>
          <p class="chunk" data-nb-ref-number="118" data-nb-words="8" data-nb-chars="42"><span class="idea" data-nb-ref-number="118" id="idea118" data-nb-words="8" data-nb-chars="42">,Co to&nbsp;tam děláte?’ ptal se&nbsp;mne plukovník.</span></p>
          <p class="chunk" data-nb-ref-number="119" data-nb-words="39" data-nb-chars="238"><span class="idea" data-nb-ref-number="119" id="idea119" data-nb-words="39" data-nb-chars="238">Měl jsem zlost, že&nbsp;jsem se&nbsp;dal nachytat na&nbsp;tak průhlednou historku, jakou mi&nbsp;plukovník napovídal. ,Obdivuji vaši valchářskou hlinku,’ řekl jsem. ,Určitě bych vám byl o&nbsp;závadě stroje řekl víc, kdybych byl věděl, k&nbsp;jakému účelu se&nbsp;používá.’</span></p>
          <p class="chunk" data-nb-ref-number="120" data-nb-words="23" data-nb-chars="140"><span class="idea" data-nb-ref-number="120" id="idea120" data-nb-words="23" data-nb-chars="140">Sotva jsem to&nbsp;však dořekl, již jsem svých neuvážených slov litoval. Plukovník krutě stiskl rty a&nbsp;z&nbsp;šedých očí mu&nbsp;vyšlehly zlověstné plameny.</span></p>
          <p class="chunk" data-nb-ref-number="121" data-nb-words="46" data-nb-chars="285"><span class="idea" data-nb-ref-number="121" id="idea121" data-nb-words="46" data-nb-chars="285">,Dobrá,’ řekl, ,poznáte tedy stroj se&nbsp;vším všudy.’ Poodstoupil, zabouchl dvířka a&nbsp;otočil klíčem v&nbsp;zámku. Vrhl jsem se&nbsp;ke&nbsp;dveřím a&nbsp;začal lomcovat klikou, ale zůstávala zcela nehnuta a&nbsp;nepoddala se&nbsp;ani pod mými kopanci a&nbsp;ranami. ,Haló!’ křičel jsem. ,Haló! Plukovníku! Pusťte mne odtud!’</span></p>
          <p class="chunk" data-nb-ref-number="122" data-nb-words="166" data-nb-chars="948"><span class="idea" data-nb-ref-number="122" id="idea122" data-nb-words="166" data-nb-chars="948">Nikdo mi&nbsp;však neodpovídal a&nbsp;tu&nbsp;jsem najednou zaslechl zvuk, při němž mi&nbsp;až&nbsp;srdce stouplo do&nbsp;hrdla. Kousek ode mne klaply páky a&nbsp;zasyčel ucházející válec. Plukovník spustil stroj! Svítilna stála dosud na&nbsp;podlaze, kam jsem ji&nbsp;položil, když jsem začal zkoumat spodní desku, a&nbsp;v&nbsp;jejím světle jsem spatřil, jak ke&nbsp;mně klesá černý strop, sice pomalu a&nbsp;trhaně, ale jak jsem sám nejlépe věděl, se&nbsp;silou, která mě&nbsp;v&nbsp;minutě dokáže rozdrtit na&nbsp;beztvarou kaši. Rozkřičel jsem se&nbsp;hrůzou, znovu se&nbsp;vrhl ke&nbsp;dveřím a&nbsp;začal rvát nehty zámek. Zapřísahal jsem plukovníka, aby mě&nbsp;pustil, ale mé&nbsp;výkřiky utonuly v&nbsp;nemilosrdném řinčení pák. Strop byl už&nbsp;asi jen na&nbsp;stopu či&nbsp;dvě nade mnou a&nbsp;stačilo natáhnout ruku, abych nahmatal jeho drsný povrch. Blesklo mi&nbsp;hlavou, že&nbsp;bude hodně záležet i&nbsp;na&nbsp;mé&nbsp;poloze, v&nbsp;jakých bolestech zemru. Položím-li se&nbsp;tváří k&nbsp;zemi, dopadne mi&nbsp;všechna ta&nbsp;tíha na&nbsp;páteř, a&nbsp;až&nbsp;jsem se&nbsp;hrůzou otřásl, když jsem pomyslel na&nbsp;to&nbsp;strašlivé zapraštění.</span></p>
          <p class="chunk" data-nb-ref-number="123" data-nb-words="47" data-nb-chars="255"><span class="idea" data-nb-ref-number="123" id="idea123" data-nb-words="47" data-nb-chars="255">V&nbsp;poloze opačné by&nbsp;mě&nbsp;snad čekala lehčí smrt, ale jak najít odvahu, abych si&nbsp;lehl obličejem vzhůru a&nbsp;díval se, jak ke&nbsp;mne sestupuje černý stín smrti? Nemohl jsem už&nbsp;ani stát zpříma, když tu&nbsp;jsem najednou zahlédl něco, co&nbsp;do&nbsp;mne vlilo zase trošičku naděje.</span></p>
          <p class="chunk" data-nb-ref-number="124" data-nb-words="106" data-nb-chars="615"><span class="idea" data-nb-ref-number="124" id="idea124" data-nb-words="106" data-nb-chars="615">Řekl jsem vám již, že&nbsp;podlaha a&nbsp;strop byly železné a&nbsp;stěny ze&nbsp;dřeva. Když jsem se&nbsp;ještě naposled rychle rozhlédl kolem, spatřil jsem pojednou tenký paprsek světla, který pronikal mezi dvěma prkny, a&nbsp;vzápětí začal kdosi odsouvat jakousi nevelkou desku a&nbsp;světlo se&nbsp;stále rozšiřovalo. V&nbsp;prvním okamžiku jsem nemohl ani uvěřit, že&nbsp;se&nbsp;mi&nbsp;skutečně otvírají dveře k&nbsp;záchraně před jistou smrtí. Ale vzápětí jsem se&nbsp;již vrhl k&nbsp;otvoru a&nbsp;napůl v&nbsp;mdlobách zůstal ležet za&nbsp;stěnou. Deska se&nbsp;za&nbsp;mnou zase zasunula, ale třesk roztříštěné lampy a&nbsp;hned za&nbsp;ním náraz dvou kovových ploch mi&nbsp;prozradily, že&nbsp;jsem unikl skutečně o&nbsp;vlásek.</span></p>
          <p class="chunk" data-nb-ref-number="125" data-nb-words="58" data-nb-chars="310"><span class="idea" data-nb-ref-number="125" id="idea125" data-nb-words="58" data-nb-chars="310">Vzpamatoval jsem se, až&nbsp;když mi&nbsp;někdo vší silou škubal za&nbsp;zápěstí, a&nbsp;tu&nbsp;mi&nbsp;svitlo, že&nbsp;ležím na&nbsp;kamenné podlaze jakési úzké chodbičky a&nbsp;nade mnou že&nbsp;se&nbsp;sklání mladá žena, levou rukou mnou lomcuje a&nbsp;v&nbsp;pravé drží svíci. Byla to&nbsp;ona dobrá přítelkyně, jejíž varování jsem si&nbsp;ve&nbsp;své bláhovosti tak málo vzal k&nbsp;srdci.</span></p>
          <p class="chunk" data-nb-ref-number="126" data-nb-words="19" data-nb-chars="117"><span class="idea" data-nb-ref-number="126" id="idea126" data-nb-words="19" data-nb-chars="117">,Pojďte! Pojďte!’ volala zoufale. ,Za chvíli jsou tu. A&nbsp;uvidí, že&nbsp;vy&nbsp;utekl. Neztrácejte už&nbsp;vzácný čas, honem pojďte!’</span></p>
          <p class="chunk" data-nb-ref-number="127" data-nb-words="87" data-nb-chars="505"><span class="idea" data-nb-ref-number="127" id="idea127" data-nb-words="87" data-nb-chars="505">Tentokrát jsem už&nbsp;její radou neopovrhl. Z&nbsp;posledních sil jsem se&nbsp;postavil na&nbsp;nohy a&nbsp;běžel s&nbsp;ní&nbsp;chodbičkou a&nbsp;dolů po&nbsp;točitých schodech. Schůdky ústily do&nbsp;širší chodby, a&nbsp;zrovna když jsme tam dobíhali, zaslechli jsme, jak kdosi úprkem utíká a&nbsp;jak na&nbsp;sebe po&nbsp;domě volají dva hlasy, které si&nbsp;navzájem odpovídají — jeden z&nbsp;poschodí, kde jsme právě byli, a&nbsp;druhý zezdola. Má&nbsp;průvodkyně se&nbsp;zastavila a&nbsp;bezradně se&nbsp;kolem sebe rozhlédla. Pak rychle otevřela dveře do&nbsp;jakési ložnice, jejímž oknem jasně zářil měsíc.</span></p>
          <p class="chunk" data-nb-ref-number="128" data-nb-words="15" data-nb-chars="84"><span class="idea" data-nb-ref-number="128" id="idea128" data-nb-words="15" data-nb-chars="84">,Máte jedinou naději,’ řekla. ,Je to&nbsp;vysoko, ale možná že&nbsp;vy&nbsp;se&nbsp;odvážíte a&nbsp;skočíte.’</span></p>
          <p class="chunk" data-nb-ref-number="129" data-nb-words="144" data-nb-chars="849"><span class="idea" data-nb-ref-number="129" id="idea129" data-nb-words="144" data-nb-chars="849">Ještě to&nbsp;ani nedořekla a&nbsp;na&nbsp;druhém konci chodby již zazářilo světlo. Zahlédl jsem v&nbsp;něm postavu plukovníka Lysandera Starka, který se&nbsp;řítil k&nbsp;našemu pokoji, v&nbsp;jedné ruce svítilnu a&nbsp;v&nbsp;druhé jakousi zbraň podobnou řeznické sekyrce. Bez meškání jsem přeběhl pokoj, prudce otevřel okno a&nbsp;vyhlédl ven. V&nbsp;měsíčním světle vypadala zahrada poklidně, sladce a&nbsp;konejšivě a&nbsp;určitě neležela víc než třicet stop pode mnou. Vylezl jsem na&nbsp;okenní římsu, ale nemohl jsem se&nbsp;odhodlat a&nbsp;seskočit; chtěl jsem nejdřív vědět, co&nbsp;se&nbsp;stane mezi mou zachránkyní a&nbsp;tím surovcem, který mne pronásleduje. Kdyby ji&nbsp;napadl, byl jsem rozhodnut vrátit se&nbsp;do&nbsp;pokoje a&nbsp;přispět jí&nbsp;na&nbsp;pomoc, ať&nbsp;už&nbsp;to&nbsp;bylo sebenebezpečnější. Sotva mi&nbsp;tato myšlenka bleskla hlavou, doběhl plukovník ke&nbsp;dveřím a&nbsp;chtěl se&nbsp;prodrat kolem ní&nbsp;dovnitř, ale žena se&nbsp;mu&nbsp;vrhla kolem krku a&nbsp;snažila se&nbsp;ho&nbsp;zadržet.</span></p>
          <p class="chunk" data-nb-ref-number="130" data-nb-words="28" data-nb-chars="163"><span class="idea" data-nb-ref-number="130" id="idea130" data-nb-words="28" data-nb-chars="163">,Fritzi! Ach Fritzi! Vzpomeň si, co&nbsp;jsi mi&nbsp;naposled slíbil!’ bědovala zoufale. ,Říkal jsi přece, že&nbsp;se&nbsp;to&nbsp;už&nbsp;nikdy nestane. On&nbsp;nic neřekne! Uvidíš, že&nbsp;bude mlčet!’</span></p>
          <p class="chunk" data-nb-ref-number="131" data-nb-words="77" data-nb-chars="423"><span class="idea" data-nb-ref-number="131" id="idea131" data-nb-words="77" data-nb-chars="423">,Zbláznila ses, Eliso!’ okřikl ji&nbsp;a&nbsp;snažil se&nbsp;vyprostit z&nbsp;jejího objetí. ,Vždyť nás úplně zničíš. Ten chlap toho moc viděl. Říkám ti, pusť mě!’ Odstrčil ji, vrhl se&nbsp;k&nbsp;oknu a&nbsp;rozehnal se&nbsp;po&nbsp;mně svou těžkou zbraní. Než ke&nbsp;mně stačil doběhnout, spustil jsem se&nbsp;rychle z&nbsp;okna a&nbsp;visel jsem zachycen prsty o&nbsp;okenní drážku s&nbsp;rukama vzepřenýma na&nbsp;římse. A&nbsp;vtom jsem ucítil tupou bolest, sevření mi&nbsp;povolilo a&nbsp;spadl jsem do&nbsp;zahrady.</span></p>
          <p class="chunk" data-nb-ref-number="132" data-nb-words="101" data-nb-chars="552"><span class="idea" data-nb-ref-number="132" id="idea132" data-nb-words="101" data-nb-chars="552">Pád ze&nbsp;mne trochu vyrazil dech, ale nezranil jsem se, takže jsem rychle vstal a&nbsp;co&nbsp;mi&nbsp;síly stačily jsem se&nbsp;rozběhl křovím pryč, neboť jsem dobře věděl, že&nbsp;jsem ještě zdaleka nevyvázl z&nbsp;nebezpečí. Jak jsem však běžel, najednou se&nbsp;se&nbsp;mnou začalo všechno točit a&nbsp;žaludek mi&nbsp;stoupal až&nbsp;do&nbsp;krku. Pohlédl jsem na&nbsp;ruku, v&nbsp;níž mi&nbsp;bušila bolest, a&nbsp;tu&nbsp;jsem teprve zjistil, že&nbsp;mám useknutý palec a&nbsp;z&nbsp;rány že&nbsp;mi&nbsp;proudem teče krev. Zkoušel jsem ovázat ruku kapesníkem, ale najednou mi&nbsp;začalo v&nbsp;uších hučet a&nbsp;vzápětí jsem upadl v&nbsp;hlubokém bezvědomí do&nbsp;růžových keřů.</span></p>
          <p class="chunk" data-nb-ref-number="133" data-nb-words="140" data-nb-chars="815"><span class="idea" data-nb-ref-number="133" id="idea133" data-nb-words="140" data-nb-chars="815">Sám nevím, jak dlouho jsem o&nbsp;sobě nevěděl. Ležel jsem zřejmě hodně dlouho, protože než jsem se&nbsp;probral, měsíc už&nbsp;zapadl a&nbsp;rozednívalo se. Šaty jsem měl úplně provlhlé rosou a&nbsp;rukáv od&nbsp;pláště prosáklý krví ze&nbsp;zraněného palce. Palčivá bolest mi&nbsp;rázem připomněla všechny podrobnosti mého nočního dobrodružství a&nbsp;honem jsem vyskočil ve&nbsp;strachu, že&nbsp;ještě zdaleka nejsem před svými pronásledovateli v&nbsp;bezpečí. Tu&nbsp;jsem se&nbsp;kolem sebe rozhlédl, ale ke&nbsp;svému úžasu jsem neviděl dům ani zahradu. Probral jsem se&nbsp;v&nbsp;ohybu živého plotu kousek od&nbsp;hlavní silnice a&nbsp;pod ní&nbsp;docela nedaleko jsem spatřil jakousi podlouhlou budovu. Zamířil jsem k&nbsp;ní&nbsp;a&nbsp;tu&nbsp;jsem zjistil, že&nbsp;je&nbsp;to&nbsp;nádraží, na&nbsp;které jsem v&nbsp;noci přijel. Nebýt ošklivé rány na&nbsp;ruce, málem bych byl uvěřil, že&nbsp;všechno, co&nbsp;se&nbsp;událo v&nbsp;těch děsivých hodinách, byl jenom zlý sen.</span></p>
          <p class="chunk" data-nb-ref-number="134" data-nb-words="75" data-nb-chars="439"><span class="idea" data-nb-ref-number="134" id="idea134" data-nb-words="75" data-nb-chars="439">Zpola omámen jsem vešel na&nbsp;nádraží a&nbsp;zeptal se, kdy jede ranní vlak. Za&nbsp;necelou hodinu měl odjíždět vlak na&nbsp;Reading. Zjistil jsem, že&nbsp;službu má&nbsp;tentýž vrátný, kterého jsem tu&nbsp;včera viděl. Když jsem se&nbsp;ho&nbsp;však vyptával, slyšel-li někdy o&nbsp;plukovníku Lysanderu Stárkovi, jméno mu&nbsp;vůbec nic neříkalo. Všiml si&nbsp;v&nbsp;noci kočáru, který tu&nbsp;na&nbsp;mne čekal? Ne, nic takového neviděl. Je&nbsp;někde nablízku policejní stanice? K&nbsp;nejbližší jsou tři míle cesty.</span></p>
          <p class="chunk" data-nb-ref-number="135" data-nb-words="69" data-nb-chars="365"><span class="idea" data-nb-ref-number="135" id="idea135" data-nb-words="69" data-nb-chars="365">Tak daleko bych byl určitě nedošel, protože jsem byl hodně zesláblý a&nbsp;dělalo se&nbsp;mi&nbsp;špatně. Rozhodl jsem se&nbsp;proto, že&nbsp;se&nbsp;vrátím do&nbsp;města a&nbsp;teprve tam vypovím policii, co&nbsp;se&nbsp;mi&nbsp;stalo. Přijel jsem krátce po&nbsp;šesté, dal si&nbsp;ošetřit ránu a&nbsp;pan doktor byl potom tak laskav, že&nbsp;mne zavedl k&nbsp;vám. Vkládám teď celý případ do&nbsp;vašich rukou a&nbsp;zařídím se&nbsp;přesně podle vašich rad.“</span></p>
          <p class="chunk" data-nb-ref-number="136" data-nb-words="29" data-nb-chars="191"><span class="idea" data-nb-ref-number="136" id="idea136" data-nb-words="29" data-nb-chars="191">Když jsme vyslechli podivuhodné vyprávění našeho hosta, seděli jsme oba chvíli mlčky. Sherlock Holmes pak sundal z&nbsp;police jednu z&nbsp;těch těžkých obyčejných knih, kam si&nbsp;ukládal svoje výstřižky.</span></p>
          <p class="chunk" data-nb-ref-number="137" data-nb-words="70" data-nb-chars="409"><span class="idea" data-nb-ref-number="137" id="idea137" data-nb-words="70" data-nb-chars="409">„Mám tady inzerát, který vás jistě bude zajímat,“ řekl. „Vyšel asi před rokem ve&nbsp;všech novinách. Poslechněte si&nbsp;ho: ,9. t. m. zmizel pan Jeremiáš Hayling, 26 let, inženýr pro obor hydraulických strojů. Odešel z&nbsp;domova v&nbsp;deset večer a&nbsp;od&nbsp;té&nbsp;doby je&nbsp;nezvěstný. Oblečen byl… atd. atd.’ Tak vidíte! Nic bych za&nbsp;to&nbsp;nedal, že&nbsp;jeho zmizení spadá asi tak do&nbsp;doby, kdy plukovník potřeboval naposled prohlédnout stroj.“</span></p>
          <p class="chunk" data-nb-ref-number="138" data-nb-words="12" data-nb-chars="73"><span class="idea" data-nb-ref-number="138" id="idea138" data-nb-words="12" data-nb-chars="73">„Proboha!“ zvolal můj pacient. „To by&nbsp;pak vysvětlovalo i&nbsp;slova té&nbsp;dívky.“</span></p>
          <p class="chunk" data-nb-ref-number="139" data-nb-words="60" data-nb-chars="365"><span class="idea" data-nb-ref-number="139" id="idea139" data-nb-words="60" data-nb-chars="365">„Bezpochyby. Je&nbsp;zcela jasné, že&nbsp;plukovník je&nbsp;chladně uvažující a&nbsp;přitom zoufalý člověk, který je&nbsp;naprosto odhodlán nedat si&nbsp;ve&nbsp;své hře nikým zabránit, jako ti&nbsp;nemilosrdní piráti, kteří nenechají naživu jedinou duši ze&nbsp;zajaté lodi. Teď je&nbsp;však každá chvilka drahá a&nbsp;cítíte-li se&nbsp;dost silný, stavíme se&nbsp;nejprve ve&nbsp;Scotland Yardu a&nbsp;pak se&nbsp;rozjedeme rovnou do&nbsp;Eyfordu.“</span></p>
          <p class="chunk" data-nb-ref-number="140" data-nb-words="57" data-nb-chars="363"><span class="idea" data-nb-ref-number="140" id="idea140" data-nb-words="57" data-nb-chars="363">Asi za&nbsp;tři hodiny nato jsme již seděli společně ve&nbsp;vlaku a&nbsp;ujížděli z&nbsp;Readingu do&nbsp;malé vesničky v&nbsp;Berkském hrabství. Naši společnost tvořili Sherlock Holmes, inženýr Hatherley, inspektor Bradstreet ze&nbsp;Scotland Yardu, jeden detektiv a&nbsp;já. Bradstreet si&nbsp;rozložil na&nbsp;sedadle vojenskou mapu zdejší krajiny a&nbsp;opisoval na&nbsp;ní&nbsp;kružítkem kruh, v&nbsp;jehož středu ležel Eyford.</span></p>
          <p class="chunk" data-nb-ref-number="141" data-nb-words="32" data-nb-chars="196"><span class="idea" data-nb-ref-number="141" id="idea141" data-nb-words="32" data-nb-chars="196">„A teď se&nbsp;podívejte,“ řekl. „Vymezil jsem vám desetimílový okruh kolem vesnice. Místo, které hledáme, musí být někde v&nbsp;blízkosti tohoto okruhu. Říkal jste přece, že&nbsp;jste jeli deset mil, že, pane?“</span></p>
          <p class="chunk" data-nb-ref-number="142" data-nb-words="4" data-nb-chars="26"><span class="idea" data-nb-ref-number="142" id="idea142" data-nb-words="4" data-nb-chars="26">„Jeli jsme dobrou hodinu.“</span></p>
          <p class="chunk" data-nb-ref-number="143" data-nb-words="15" data-nb-chars="80"><span class="idea" data-nb-ref-number="143" id="idea143" data-nb-words="15" data-nb-chars="80">„A to&nbsp;si&nbsp;myslíte, že&nbsp;když jste ztratil vědomí, vás vezli celou tu&nbsp;cestu zpátky?“</span></p>
          <p class="chunk" data-nb-ref-number="144" data-nb-words="12" data-nb-chars="69"><span class="idea" data-nb-ref-number="144" id="idea144" data-nb-words="12" data-nb-chars="69">„Zřejmě ano. Mlhavě si&nbsp;pamatuji, jak mě&nbsp;někdo zvedl a&nbsp;někam odnášel.“</span></p>
          <p class="chunk" data-nb-ref-number="145" data-nb-words="26" data-nb-chars="164"><span class="idea" data-nb-ref-number="145" id="idea145" data-nb-words="26" data-nb-chars="164">„Vůbec ovšem nechápu, proč vás vlastně ušetřili, když vás našli ležet v&nbsp;bezvědomí na&nbsp;zahradě,“ řekl jsem. „Že by&nbsp;ta&nbsp;žena nakonec svými prosbami zločince obměkčila?“</span></p>
          <p class="chunk" data-nb-ref-number="146" data-nb-words="10" data-nb-chars="69"><span class="idea" data-nb-ref-number="146" id="idea146" data-nb-words="10" data-nb-chars="69">„O tom bych silně pochyboval. Jakživ jsem neviděl zatvrzelejší tvář.“</span></p>
          <p class="chunk" data-nb-ref-number="147" data-nb-words="23" data-nb-chars="132"><span class="idea" data-nb-ref-number="147" id="idea147" data-nb-words="23" data-nb-chars="132">„Však to&nbsp;brzy vyjasníme,“ řekl Bradstreet. „Svůj kruh jsem už&nbsp;nakreslil, ale teď by&nbsp;mě&nbsp;zajímalo, v&nbsp;kterém jeho bodě hledat ty&nbsp;lidi.“</span></p>
          <p class="chunk" data-nb-ref-number="148" data-nb-words="10" data-nb-chars="58"><span class="idea" data-nb-ref-number="148" id="idea148" data-nb-words="10" data-nb-chars="58">„Myslím, že&nbsp;bych vám jej mohl ukázat,“ řekl Holmes klidně.</span></p>
          <p class="chunk" data-nb-ref-number="149" data-nb-words="31" data-nb-chars="178"><span class="idea" data-nb-ref-number="149" id="idea149" data-nb-words="31" data-nb-chars="178">„Snad už&nbsp;jste si&nbsp;neudělal svůj názor!“ zvolal inspektor. „Tak pojďme, uvidíme, kdo se&nbsp;s&nbsp;vámi shodne. Já&nbsp;bych tvrdil, že&nbsp;náš dům leží na&nbsp;jihu, protože tam je&nbsp;kraj nejopuštěnější.“</span></p>
          <p class="chunk" data-nb-ref-number="150" data-nb-words="10" data-nb-chars="51"><span class="idea" data-nb-ref-number="150" id="idea150" data-nb-words="10" data-nb-chars="51">„A já&nbsp;bych hádal, že&nbsp;na&nbsp;východě,“ řekl můj pacient.</span></p>
          <p class="chunk" data-nb-ref-number="151" data-nb-words="13" data-nb-chars="87"><span class="idea" data-nb-ref-number="151" id="idea151" data-nb-words="13" data-nb-chars="87">„Já jsem spíš pro západ,“ poznamenal detektiv. „Je tam několik úplně tichých vesniček.“</span></p>
          <p class="chunk" data-nb-ref-number="152" data-nb-words="27" data-nb-chars="145"><span class="idea" data-nb-ref-number="152" id="idea152" data-nb-words="27" data-nb-chars="145">„A já&nbsp;pro sever,“ ozval jsem se, „protože tam nejsou žádné kopce, a&nbsp;náš přítel přece říkal, že&nbsp;mu&nbsp;připadalo, jako by&nbsp;kočár nejel nikdy do&nbsp;vrchu.“</span></p>
          <p class="chunk" data-nb-ref-number="153" data-nb-words="24" data-nb-chars="147"><span class="idea" data-nb-ref-number="153" id="idea153" data-nb-words="24" data-nb-chars="147">„Tak vida, jak se&nbsp;mohou názory různit,“ zasmál se&nbsp;inspektor. „Nakonec jsme se&nbsp;rozdělili o&nbsp;celý kompas. Komupak byste dal svůj rozhodující hlas vy?“</span></p>
          <p class="chunk" data-nb-ref-number="154" data-nb-words="5" data-nb-chars="32"><span class="idea" data-nb-ref-number="154" id="idea154" data-nb-words="5" data-nb-chars="32">„Nikomu, všichni jste na&nbsp;omylu.“</span></p>
          <p class="chunk" data-nb-ref-number="155" data-nb-words="6" data-nb-chars="38"><span class="idea" data-nb-ref-number="155" id="idea155" data-nb-words="6" data-nb-chars="38">„Ale všichni se&nbsp;přece mýlit nemůžeme.“</span></p>
          <p class="chunk" data-nb-ref-number="156" data-nb-words="21" data-nb-chars="120"><span class="idea" data-nb-ref-number="156" id="idea156" data-nb-words="21" data-nb-chars="120">„Samozřejmě že&nbsp;můžete. Já&nbsp;volím tento bod,“ řekl Holmes a&nbsp;ukázal prstem přímo do&nbsp;středu kruhu. „A tady je&nbsp;také najdeme.“</span></p>
          <p class="chunk" data-nb-ref-number="157" data-nb-words="8" data-nb-chars="51"><span class="idea" data-nb-ref-number="157" id="idea157" data-nb-words="8" data-nb-chars="51">„Ale co&nbsp;těch dvanáct mil jízdy?“ vydechl Hatherley.</span></p>
          <p class="chunk" data-nb-ref-number="158" data-nb-words="38" data-nb-chars="219"><span class="idea" data-nb-ref-number="158" id="idea158" data-nb-words="38" data-nb-chars="219">„Šest tam a&nbsp;šest zpátky. Nic nemůže být jednoduššího. Sám jste přece říkal, že&nbsp;když jste nastupoval do&nbsp;kočáru, byl kůň odpočatý a&nbsp;lesklý. Bylo by&nbsp;to&nbsp;snad možné, kdyby již předtím ujel dvanáct mil po&nbsp;hrbolatých cestách?“</span></p>
          <p class="chunk" data-nb-ref-number="159" data-nb-words="22" data-nb-chars="132"><span class="idea" data-nb-ref-number="159" id="idea159" data-nb-words="22" data-nb-chars="132">„A víte, že&nbsp;to&nbsp;vypadá na&nbsp;docela pravděpodobný trik,“ poznamenal Bradstreet zamyšleně. „O tom, co&nbsp;je&nbsp;to&nbsp;za&nbsp;bandu, není ovšem pochyb.“</span></p>
          <p class="chunk" data-nb-ref-number="160" data-nb-words="18" data-nb-chars="126"><span class="idea" data-nb-ref-number="160" id="idea160" data-nb-words="18" data-nb-chars="126">„Naprosto ne,“ řekl Holmes. „Jsou to&nbsp;penězokazci ve&nbsp;velkém a&nbsp;tím strojem zpracovávali amalgám, který používali místo stříbra.“</span></p>
          <p class="chunk" data-nb-ref-number="161" data-nb-words="58" data-nb-chars="344"><span class="idea" data-nb-ref-number="161" id="idea161" data-nb-words="58" data-nb-chars="344">„Víme už&nbsp;určitou dobu, že&nbsp;nám tu&nbsp;někde řádí prohnaná banda,“ řekl inspektor. „Vyrábí půlkoruny po&nbsp;tisících kusech. Vysledovali jsme ty&nbsp;podvodníky až&nbsp;do&nbsp;Readingu, ale dál jsme se&nbsp;nedostali, dovedli za&nbsp;sebou zahladit stopy tak mazaně, že&nbsp;musí jít o&nbsp;hodně zkušené rošťáky. Teď se&nbsp;mi&nbsp;však zdá, že&nbsp;je&nbsp;dík šťastné náhodě konečně přece jen dopadneme.“</span></p>
          <p class="chunk" data-nb-ref-number="162" data-nb-words="46" data-nb-chars="286"><span class="idea" data-nb-ref-number="162" id="idea162" data-nb-words="46" data-nb-chars="286">Inspektor se&nbsp;však mýlil, neboť zločincům nebylo souzeno, aby upadli do&nbsp;rukou spravedlnosti. Když jsme si&nbsp;to&nbsp;přisupěli s&nbsp;vláčkem na&nbsp;eyfordské nádraží, spatřili jsme, jak se&nbsp;za&nbsp;malou skupinkou stromů valí k&nbsp;obloze obrovský sloupec dýmu a&nbsp;zůstává viset nad krajinou jak velké pštrosí pero.</span></p>
          <p class="chunk" data-nb-ref-number="163" data-nb-words="11" data-nb-chars="66"><span class="idea" data-nb-ref-number="163" id="idea163" data-nb-words="11" data-nb-chars="66">„Snad tu&nbsp;někde nehoří?“ zeptal se&nbsp;Bradstreet, když vlak zas odjel.</span></p>
          <p class="chunk" data-nb-ref-number="164" data-nb-words="5" data-nb-chars="40"><span class="idea" data-nb-ref-number="164" id="idea164" data-nb-words="5" data-nb-chars="40">„Hoří, pane,“ odvětil přednosta stanice.</span></p>
          <p class="chunk" data-nb-ref-number="165" data-nb-words="4" data-nb-chars="23"><span class="idea" data-nb-ref-number="165" id="idea165" data-nb-words="4" data-nb-chars="23">„Kdy vypukl ten požár?“</span></p>
          <p class="chunk" data-nb-ref-number="166" data-nb-words="18" data-nb-chars="88"><span class="idea" data-nb-ref-number="166" id="idea166" data-nb-words="18" data-nb-chars="88">„Slyšel jsem, že&nbsp;v&nbsp;noci, pane, ale pořád se&nbsp;šíří a&nbsp;celé stavení je&nbsp;už&nbsp;v&nbsp;jednom plameni.“</span></p>
          <p class="chunk" data-nb-ref-number="167" data-nb-words="4" data-nb-chars="16"><span class="idea" data-nb-ref-number="167" id="idea167" data-nb-words="4" data-nb-chars="16">„Čí je&nbsp;ten dům?“</span></p>
          <p class="chunk" data-nb-ref-number="168" data-nb-words="2" data-nb-chars="18"><span class="idea" data-nb-ref-number="168" id="idea168" data-nb-words="2" data-nb-chars="18">„Doktora Bechera.“</span></p>
          <p class="chunk" data-nb-ref-number="169" data-nb-words="17" data-nb-chars="112"><span class="idea" data-nb-ref-number="169" id="idea169" data-nb-words="17" data-nb-chars="112">„Poslyšte,“ vložil se&nbsp;do&nbsp;hovoru inženýr, „není ten doktor Becher Němec, takový hubeňour s&nbsp;dlouhým ostrým nosem?“</span></p>
          <p class="chunk" data-nb-ref-number="170" data-nb-words="52" data-nb-chars="306"><span class="idea" data-nb-ref-number="170" id="idea170" data-nb-words="52" data-nb-chars="306">Přednosta stanice se&nbsp;na&nbsp;celé kolo rozesmál. „Kdepak, pane, doktor Becher je&nbsp;Angličan a&nbsp;v&nbsp;celé farnosti sotva najdete člověka s&nbsp;tak pěkně vypaseným bříškem. Ale bydlí u&nbsp;něj nějaký gentleman, prý jeho pacient, a&nbsp;to&nbsp;je&nbsp;opravdu cizinec a&nbsp;vypadá, jako by&nbsp;mu&nbsp;trochu dobrého berkského hovězího přišlo jen k&nbsp;duhu.“</span></p>
          <p class="chunk" data-nb-ref-number="171" data-nb-words="48" data-nb-chars="280"><span class="idea" data-nb-ref-number="171" id="idea171" data-nb-words="48" data-nb-chars="280">Přednosta ještě ani nedomluvil a&nbsp;už&nbsp;jsme se&nbsp;všichni hnali k&nbsp;požáru. Silnice vedla do&nbsp;mírného svahu, na&nbsp;kterém stála doširoka rozložená, bíle omítnutá budova. Z&nbsp;každičké její spáry a&nbsp;z&nbsp;každého okna šlehal teď oheň a&nbsp;dole v&nbsp;zahradě se&nbsp;marně snažily tři hasičské vozy plameny zdolat.</span></p>
          <p class="chunk" data-nb-ref-number="172" data-nb-words="27" data-nb-chars="160"><span class="idea" data-nb-ref-number="172" id="idea172" data-nb-words="27" data-nb-chars="160">„Tady je&nbsp;to!“ zvolal Hatherley nanejvýš vzrušen. „Tady je&nbsp;ta&nbsp;štěrková cesta a&nbsp;pod těmihle růžovými keři jsem zůstal ležet. A&nbsp;z&nbsp;toho druhého okna jsem vyskočil.“</span></p>
          <p class="chunk" data-nb-ref-number="173" data-nb-words="62" data-nb-chars="356"><span class="idea" data-nb-ref-number="173" id="idea173" data-nb-words="62" data-nb-chars="356">„Alespoň jste se&nbsp;jim pomstil,“ řekl Holmes. „Dřevěné stěny určitě chytly od&nbsp;vaší petrolejky, jak ji&nbsp;rozmačkal lis, a&nbsp;vaši pronásledovatelé měli zřejmě jen myšlenky na&nbsp;to, jak vás chytit, a&nbsp;včas si&nbsp;požáru nevšimli. Teď se&nbsp;však dobře dívejte, jestli neuvidíte mezi tím davem své přátele z&nbsp;včerejší noci, i&nbsp;když se&nbsp;velice obávám, že&nbsp;jsou už&nbsp;na&nbsp;sto mil odtud.“</span></p>
          <p class="chunk" data-nb-ref-number="174" data-nb-words="68" data-nb-chars="436"><span class="idea" data-nb-ref-number="174" id="idea174" data-nb-words="68" data-nb-chars="436">Holmesovy obavy se&nbsp;také splnily, neboť od&nbsp;toho dne jako by&nbsp;se&nbsp;po&nbsp;krásné ženě, zlověstně vyhlížejícím Němci a&nbsp;zamračeném Angličanovi země slehla. Jen jeden rolník zahlédl předtím časně zrána vůz naložený několika lidmi a&nbsp;velkými bednami, který ujížděl co&nbsp;nejrychleji směrem k&nbsp;Readingu, ale tam také všechny stopy po&nbsp;uprchlících končily a&nbsp;ani Holmes nedokázal při vší své vynalézavosti vypátrat sebemenší náznak, kde by&nbsp;se&nbsp;mohli nacházet.</span></p>
          <p class="chunk" data-nb-ref-number="175" data-nb-words="95" data-nb-chars="570"><span class="idea" data-nb-ref-number="175" id="idea175" data-nb-words="95" data-nb-chars="570">Hasiče krajně udivilo podivné vybavení, které nalezli uvnitř, a&nbsp;ještě víc je&nbsp;zarazilo, když objevili na&nbsp;okenní římse v&nbsp;druhém poschodí docela nedávno useknutý lidský palec. Do&nbsp;západu slunce se&nbsp;jim konečně podařilo požár uhasit, ale mezitím se&nbsp;propadla střecha a&nbsp;změnila celý dům v&nbsp;takové rozvaliny, že&nbsp;ze&nbsp;stroje, na&nbsp;který náš nový známý tolik doplatil, nezbylo až&nbsp;na&nbsp;pokroucené válce a&nbsp;železné trubky vůbec nic. V&nbsp;kůlně na&nbsp;zahradě se&nbsp;našly velké zásoby niklu a&nbsp;plechu, ale žádné mince, což možná vysvětluje, proč vůz, o&nbsp;kterém se&nbsp;již mluvilo, byl tolik přetížen bednami.</span></p>
          <p class="chunk" data-nb-ref-number="176" data-nb-words="70" data-nb-chars="404"><span class="idea" data-nb-ref-number="176" id="idea176" data-nb-words="70" data-nb-chars="404">Jak se&nbsp;náš inženýr dostal ze&nbsp;zahrady až&nbsp;na&nbsp;místo, kde nabyl později vědomí, by&nbsp;bylo navždy zůstalo tajemstvím, nebýt tu&nbsp;měkké půdy, která nám mnohé prozradila. Ukázalo se, že&nbsp;jej odnesly dvě osoby, z&nbsp;nichž jedna měla velice drobné a&nbsp;druhá až&nbsp;neobvykle velké nohy. Z&nbsp;toho zřejmě vyplývalo, že&nbsp;zamlklý Angličan nebyl tak troufalý anebo krutý jak jeho druh a&nbsp;že&nbsp;pomohl ženě odnést omdlelého muže do&nbsp;bezpečí.</span></p>
          <p class="chunk" data-nb-ref-number="177" data-nb-words="34" data-nb-chars="197"><span class="idea" data-nb-ref-number="177" id="idea177" data-nb-words="34" data-nb-chars="197">„To jsem si&nbsp;tedy sehnal práci!“ poznamenal smutně náš inženýr, když jsme zas nasedli do&nbsp;vlaku a&nbsp;vraceli se&nbsp;do&nbsp;Londýna. „Přišel jsem o&nbsp;palec, padesát guinejí jsem nedostal a&nbsp;co&nbsp;jsem vlastně získal?“</span></p>
          <p class="chunk" data-nb-ref-number="178" data-nb-words="34" data-nb-chars="195"><span class="idea" data-nb-ref-number="178" id="idea178" data-nb-words="34" data-nb-chars="195">„Zkušenost,“ řekl mu&nbsp;Holmes se&nbsp;smíchem. „A ta&nbsp;pro vás může mít přece jen nějakou hodnotu, i&nbsp;když nepřímou. Stačí, když ji&nbsp;odějete do&nbsp;slov, a&nbsp;budete mít po&nbsp;celý život pověst výtečného společníka.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./pribehy_sherlocka_holmese_split_025.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>